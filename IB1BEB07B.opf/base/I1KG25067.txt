༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG25065 ImageGroup: 11KG25067
LCCN: n/a ISBN: n/a
Title:
 རྗེ་ཙོང་ཁ་པ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་ཕྱོགས་བསྡུས།
rje tsong kha pa yab sras kyis mdzad pa'i lta ba'i gsung rtsom phyogs
bsdus/
Author: to-be-supplied
to -be-supplied
Descriptor: n/a
Original Publication: n/a
Place: n/a
Publisher: n/a
Date: n/a
Volume: 1
Total Volumes:
TBRC Pages: 12
Introductory Pages: n /a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA.

༄༅། །རྗེ་ཙོང་ཁ་པ་ཡབ་སྲས་ཀྱིས་མཛད་པའི་
ལྟ་བའི་གསུང་རྩོམ་ཕྱོགས་བསྡུས་
བཞུགས་སོ། །
གངས་ཅན་ཁྱད་ནོར་དཔེ་ཚོགས།

 གླེང་གཞི། 
·་
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་
ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་
གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་
བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་
རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་མ་དམ་པ་པ་ཇི་སྙེད་བྱོན་པ་
རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་
བཅོས་ཐམས་ཅད་འུ་ཅག་ལྟ་བུས་ཚེ་གང་ངོལ་བ་བསྟེན་ནས་བགྲངས་ཀྱང་བགྲང་བར་དཀའ་བས།
བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་

ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་པའི་ནད་
བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་
བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་རབ་ཀྱི་
ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་རྗེས་
རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་ང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་
ཧཱུཾ

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱིར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
3

དཀར་ཆག
༡
 རིགས་པ་དྲུག་ཅུ་པའི་ཟིན་བྲིས་རྗེའི་གསུང་བཞིན་
རྒྱལ་ཚབ་ཆོས་རྗེས་བཀོད་པ། རྗེའི་གསུང་། ༼ བ༽ 
o1
༢
 རྒྱལ་ཚབ་ཆོས་རྗེས་རྗེའི་དྲུང་དུ་གསན་པའི་
ཤེས་རབ་ལེའུ འི་ཟིན་བྲིས། རྗེའི་གསུང་། ༼ ཕ༽ ༌ 
15
དབུ་མ་རྒྱན་གྱི་ཟིན་བྲིས་རྗེ་རང་གིས་གནང་བ། རྗེའི་གསུང་།༼ བ༽ ས 119
རྒྱལ་ཚབ་ཆོས་རྗེས་རྗེ་ལ་གསན་པའི་
དབུ་མ་རྒྱན་གྱི་བརྗེད་བྱང་། རྗེའི་གསུང་། ༼ ཚ༽ 151
པ
 དབུ་མ་ལྟ་བའི་ཁྲིད་ཡིག རྗེའི་གསུང་། ༼ བ༽ 
175
རྗེ་རིན་པོ་ཆེས་གནང་བའི་དབུ་མའི་
ལྟ་ཁྲིད་བསྡུས་པ། རྗེའི་གསུང་། ༼ཚ༽ 
221
དབུ་མ་ཐལ་འགྱུར་བའི་ལུགས་ཀྱི་
ཟབ་ལམ་དབུ་མའི་ལྟ་ཁྲིད། རྗེའི་གསུང་། ༼ ཚ༽ 
133

དཀར་ཆག
གཟུགས་ཀྱི་ཆུང་མཐའ་དང་དུས་ཀྱི་ཐུང་མཐའ་སོགས་ལས་
བརྩམས་པའི་དྲི་ལན་རྗེ་ཉིད་ཀྱིས་མཛད་པ། རྗེའི་གསུང་། ༼ད༽ 
14，
༩ དབུ་མའི་རྩ་བའི་དཀའ་གནད་བརྒྱད་ཀྱི་
བརྗེད་བྱང་། རྒྱལ་ཚབ་རྗེ། ༼ཀ༽ 
153
J༠༡༠ དབུ་མ་ལ་འཇུག་པའི་བསྡུས་དོན། རྒྱལ་ཚབ་རྗེ་ ༼ཅ༽ 
28
༡ བདེན་གཉིས་ཀྱི་རྣམ་གཞག་དང་ལྟ་བའི་ཁྲིད་ཡིག་
རིན་པོ་ཆེའི་འཕྲེང་བ། རྒྱལ་ཚབ་རྗེ། ༼ ཀ༽ 
403
༡༢ ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་མཐར་ཐུག་པའི་ལྟ་བ་ཐལ་འགྱུར་
དུ་འགྲེལ་ཚུལ་གནད་དོན་གསལ་བའི་ཟླ་ཟེར། མཁས་གྲུབ་རྗེ།༼ ཀ༽ ཡ 431
༡༢ ལྟ་བའི་ཞལ་ཤེས་ཡིག་ཆུང་། མཁས་གྲུབ་རྗེ། ༼ཇ༽ 
46
༡༤ ལྟ་ཁྲིད་མུན་སེལ་སྒྲོན་མེ། མཁས་གྲུབ་རྗེ། ༼༤༽ 
467
དཔར་བྱང་སྨོན་ཚིག 
521

༄༅། །རིགས་བ་དྲུག་ཅུ་པའི་ཟིན་བྲིས་རྗེའི་གསུང་བཞིན་
རྒྱལ་ཚབ་ཆོས་རྗེས་བཀོད་པ་བཞུགས་སོ།།
༧རྗེ་ཙོང་ཁ་བ་བློ་བཟང་གྲགས་པ། ༡༣༥༧ - ༡༤༡༩
།རྗེ་བཙུན་དམ་པ་རྣམས་ལ་ཕྱག་འཚལ་ལོ། །རིགས་པ་དྲུག་ཅུ་
བའི་ཚིག་ལེའུར་བྱས་པ་ལ་གསུམ། བསྟན་བཅོས་རྩོམ་པའི་སྔོན་འགྲོ་མཆོད་
བརྗོད། བརྩམ་པར་དམ་བཅའ་བ་གཞུང་དངོས། བརྩམས་པའི་དགེ་བ་བྱང་ཆུབ་
ཏུ་བསྔོ་བའོ། །དང་པོ་ནི། གང་གིས་སོགས་རྐང་པ་བཞི་ལ། མགོན་པོ་ཀླུ་སྒྲུབ་
ཆོས་ཅན། བསྟན་བཅོས་རྩོམ་པའི་ཐོག་མར་སྟོན་པ་ལ་བསྟོད་ཕྱག་མཛོད་པ་ལ་རྒྱུ་
མཚན་ཡོད་དེ། ཐུབ་པ་སངས་རྒྱས་བཅོམ་ལྡན་འདས་དེས་རང་བཞིན་གྱིས་སྐྱེས་
བ་དང་འགག་པ་སྤོང་བའི་རྟེན་ཅིང་འབྲེལ་འབྱུང་རང་དབང་དུ་གསུངས་པའི་རྒྱུ་
མཚན་གྱིས་དེ་ལ་བསྟོད་པ་ཡིན་པའི་ཕྱིར། སངས་རྒྱས་བཅོམ་ལྡན་འདས་ཆོས་
ཅན། ཐུབ་དབང་ཞེས་འཇོག་པའི་རྒྱུ་མཚན་ཡོད་དེ། རྟེན་འབྲེལ་རང་བཞིན་གྱིས་
སྐྱེ་འགག་བྱེད་པ་རྒྱུ་འབྲས་ཕན་ཚུན་ལྟོས་པའི་ཚུལ་འདིས་སྤོང་བའི་ཚུལ་རང་
དབང་དུ་གསུངས་པའི་ཕྱིར་རོ། །ཡང་ཆོས་ཅན་དང་གསལ་བ་སྔ་མ་ལ། རྟེན་
འབྲེལ་རང་བཞིན་གྱིས་སྐྱེ་འགག་བྱེད་པ་དེ་རྟེན་འབྲེལ་གྱི་ཚུལ་འདིས་སྤོང་ཚུལ་
རང་དབང་དུ་གསུངས་པའི་ཕྱིར་དང་། རྟེན་འབྲེལ་རང་བཞིན་གྱིས་སྐྱེ་འགག་
བྱེད་པ་དེ་ཆད་ནས་འཆད་པའི་རྟེན་འབྲེལ་སྟོན་པའི་རིམ་པའི་ཚུལ་འདིས་སྤོང་

ང
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཚུལ་རང་དབང་དུ་གསུངས་པའི་ཕྱིར་དང་། ཡང་དེ་འོག་ནས་འཆད་པའི་རིགས་
པའི་ཚུལ་གྱིས་སྤོང་ཚུལ་རང་དབང་དུ་གསུངས་པའི་ཕྱིར།
གཉིས་པ་ལ་མདོར་བསྟན། རྒྱས་པར་བཤད་པ། དོན་བསྡུ་བའོ། །དང་
པོ་ལ་གསུམ། མཐའ་བྲལ་དུ་བསྟན་པ། དེ་རྟོགས་ཡེ་ཤེས་སྲིད་པ་ལས་གྲོལ་
པའི་ 
ལམ་དུ་བསྟན་པ། དེ་གོམས་ས་པས་འབྲས་བུ་ཐོབ་ཚུལ་ལོ། །དང་པོ་ལ།
རྟེན་འབྲེལ་ཟབ་མོ་གང་གིས་རྟོགས་པ་དང༌། ཟབ་མོ་མཉན་པར་གདམས་པ་
དང་། ཡོད་མཐའ་འགོག་པའི་རིགས་པ་བསྟན་པའོ།།
དང་པོ་ནི། གང་ཟག་སོགས་རྐང་པ་བཞི་ལ། ཁོ་ན་རེ། བུ་མ་སྐྱེས་པ་དེ་
བུ་སྐྱེས་པའི་སྒྲ་དོན་དུ་མི་འཐད་པ་ལྟར། རང་བཞིན་གྱིས་མ་སྐྱེས་པ་དེ་རྟེན་
འབྲེལ་གྱི་སྒྲ་དོན་དུ་འགལ་ལོ་ཞེ་ན། དེ་ཁོ་ན་ཉིད་མ་རྟོགས་པའི་བྱིས་པ་ལ་ལྟོས་
ཏེ་འགལ་བར་རྟོག་ན་ནི་འགལ་དུ་ཆུག །ཁོ་བོ་ཅག་ལ་མི་གནོད་དེ། དེ་ཁོ་ན་ཉིད་
གཟིགས་པའི་བློ་ལ་ལྟོས་ན་ནི་མི་རིགས་ཏེ། དེ་ཁོ་ན་ཉིད་གཟིགས་པའི་ཤཱ་རིའི་བུ་
ལ་སོགས་པའི་གང་ཟག་གི་མཉམ་གཞག་དེ་དག་ཆོས་ཅན། ཁྱོད་ཀྱི་ངོར་རང་
བཞིན་མེད་པ་དང་རྟེན་འབྲེལ་མི་འགལ་བར་ཐལ། ཁྱོད་དེ་ཉིད་མ་རྟོགས་པའི་ཕྱི་
མའི་ཡུལ་མ་ཡིན་པ་དང་། མཐར་འཛིན་གྱི་བློས་དམིགས་པ་མེད་པའི་རྐྱེན་རྟེན་
འབྲེལ་རང་བཞིན་གྱིས་སྟོང་པར་མངོན་སུམ་གྱིས་རྟོགས་པ་ཡིན་པའི་ཕྱིར། དེར་
ཐལ། ཡོད་པ་དང་། མེད་པ་དང་དེ་གཉིས་ཀྱི་དབུས་ཀྱི་མཐའ་གང་ལ་ཡང་མི་
གནས་པར་དངོས་པོ་མཐའ་དག་རང་བཞིན་གྱིས་སྟོང་པར་རྟོགས་པའི་ཕྱིར།

3
རིགས་པ་དྲུག་ཅུ་པའི་ཟིན་བྲིས།
གཉིས་པ་ལ། མེད་ལྟ་འགོག་པའི་རིགས་པ་བཤད་ཟིན་དྲན་པ་ལ་སྦྱོར་
བ༑ ཡོད་ལྟ་འགོག་པའི་རིགས་པ་མཉན་པར་གདམས་པའོ། །དང་པོ་ནི། རེ་
ཞིག་སོགས་རྐང་པ་གཉིས་ལ། ཁོ་ན་རེ། རྟེན་འབྲེལ་རང་བཞིན་གྱིས་མེད་པར་
མི་རིགས་ཏེ། མངོན་སུམ་ལ་སོགས་པས་གནོད་པའི་ཕྱིར་དང་། ལུང་གི་གནོད་
བྱེད་ཆོས་མངོན་པའི་མདོ་ལས་རྟེན་ཅིང་འབྲེལ་བར་འབྱུང་བ་ཚེ་གསུམ་པ་
དང་། ཕུང་ཁམས་སྐྱེ་མཆེད་ཀྱི་རང་དང་སྤྱིའི་མཚན་ཉིད་གསུངས་པའི་ཕྱིར་ཞེ་
ན༑ མགོན་པོ་ཀླུ་སྒྲུབ་ཆོས་ཅན། སྐབས་འདིར་ཉན་ཐོས་སྡེ་པའི་ངོར་ཡོན་ཏན་
འགྲིབ་ཅིང་། ཉེས་པ་ཀུན་གྱི་འབྱུང་གནས་མེད་ལྟ་འགོག་པའི་རིགས་པ་རྒྱས་
པར་མི་སྟོན་པའི་རྒྱུ་མཚན་ཡོད་དེ། ཉན་ཐོས་ཀྱི་སྡེ་སྣོད་རང་ལས་མེད་ལྟ་འགོག་
པའི་རིགས་པ་རྒྱས་པར་གསུངས་ཤིང་། དེ་ལ་བརྟེན་ནས་ཉན་ཐོས་དེ་དག་གིས་
ཀྱང་མེད་ལྟ་བཀག་པའི་རྒྱུ་མཚན་གྱིས་འདིར་མ་བཤད་པའི་ཕྱིར། གཉིས་པ་
ནི༑ རིགས་སོགས་གཉིས་ལ། , རིགས་པ་གང་གིས་ཡོད་ལྟ་འགོག་པ་ལ་ཉན་
ཐོས་སྡེ་པས་མཉན་པར་བྱ་བར་རིགས་ཏེ། རང་གི་སྡེ་སྣོད་ལས་ཡོད་ལྟ་འགོག་
པའི་རིགས་པ་གསུངས་ཀྱང་། བར་མ་ཆད་པ་དང་། རྒྱུན་རིང་བ་དང་། གཞུང་
གཅིག་ཏུ་རྒྱས་པར་མ་གསུངས་པའི་རྒྱུ་མཚན་གྱིས་ཉན་ཐོས་སྡེ་པ་རྣམས་ཡོད་
པར་བལྟ་བ་ལ་ཞེན་པའི་ཕྱིར།
གསུམ་པ་ནི། ཇི་ལྟར་སོགས་བཞི་ལ། དངོས་སྨྲ་བ་ཆོས་ཅན། ཁྱོད་ཀྱི་
ལུགས་ལ་བྱིས་པ་སོ་སོ་སྐྱེ་བོ་ཐམས་ཅད་ཕུང་པོའི་དངོས་པོ་ཕྱིས་ལེན་པ་མེད་

4
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་མྱང་འདས་ཐོབ་ཟིན་པའི་བདག་ཉིད་དུ་རྒྱུ་མཚན་ཅིས་མི་འདོད་ནས་འདོད་
རིགས་པར་ཐལ། ཁྱོད་ཀྱི་ལུགས་ལ་བྱིས་པ་རྣམས་ཀྱི་དངོས་པོ་བདེན་པར་
བཏགས་པ་བཞིན་དུ་དེ་དངོས་པོའི་དེ་ཁོ་ན་ཉིད་དུ་གྲུབ་པའི་ཕྱིར།
གཉིས་པ་ལ། མཐར་འཛིན་གྱི་ལྟ་བ་སྲིད་པ་ལས་གྲོལ་བར་མི་བསྟན།
མཐའ་བྲལ་རྟོགས་པ་གྲོལ་བར་བསྟན། རྩོད་པ་སྤང་བའོ། །དང་པོ་ནི། ཡོད་
སོགས་གཉིས་ལ་རིམ་པ་བཞིན། དངོས་པོ་བདེན་འཛིན་གྱི་བློ་ཆོས་ཅན། ཁྱོད་
ལ་བརྟེན་ནས་སྲིད་པ་ལས་གྲོལ་མི་ནུས་ཏེ། སྲིད་པའི་རྒྱུའི་གཙོ་བོ་ཡིན་པའི་
ཕྱིར། རྒྱུ་འབྲས་ལ་སྐུར་འདེབས་ཀྱི་ལྟ་བ་ཆོས་ཅན། བསལ་བ་སྔ་མ་ལ། ཁྱོད་
ཉེས་པ་ཀུན་གྱི་འབྱུང་གནས་ཡིན་པའི་ཕྱིར། གཉིས་པ་ནི། དངོས་སོགས་གཉིས་
ལ༑ དངོས་པོ་དངོས་མེད་རང་བཞིན་གྱིས་སྟོང་པར་རྟོགས་པའི་ཡེ་ཤེས་ཆོས་
ཅན། ཁྱོད་ལ་བརྟེན་ནས་བདག་ཉིད་ཆེན་པོ་འཕགས་པ་རྣམས་སྲིད་པ་ལས་གྲོལ་
བར་འགྱུར་ཏེ། ཁྱོད་སྲིད་པའི་རྒྱུའི་དངོས་གཉེན་ཡིན་པའི་ཕྱིར། གསུམ་པ་ནི།
དེ་སོགས་རྐང་པ་བཞི་ལ། རིམ་པ་བཞིན། རྟེན་འབྲེལ་རང་བཞིན་མེད་ཀྱང་སྲིད་
པ་རང་མཚན་སྤང་བྱ་དང་། མྱང་འདས་རང་མཚན་པ་ཐོབ་བྱར་བསྟན་པ་ལ་
དགོས་པ་ཡོད་དེ། སྲིད་པ་དང་མྱང་འདས་རང་མཚན་སྤང་བླང་དུ་ཞེན་པ་ལྡོག་
པའི་ཕྱིར་དུ་དེ་ལྟར་གསུངས་པའི་ཕྱིར། དེ་ལྟར་བསྟན་ནས་ཞེན་པ་ལྡོག་ནུས་ཏེ།
འཁོར་བ་ཙམ་ལ་འདོར་འདོད་སྐྱེས་པ་ན་འཁོར་པ་རང་མཚན་པ་ལ་འདོར་འདོད་
བདེ་བླག་ཏུ་སྐྱེ་བའི་ཕྱིར་རོ། །དེ་ཁོ་ན་ཉིད་གཟིགས་པའི་མཉམ་གཞག་ལ་ལྟོས་ཏེ་

རིགས་པ་དྲུག་ཅུ་པའི་ཟིན་བྲིས། 5
འཁོར་འདས་སྤང་བླང་དུ་བསྟན་པ་མིན་པར་ཐལ། བློ་དེའི་ངོར་དེ་གཉིས་སྤང་
བླང་ཐ་དད་དུ་མ་གྲུབ་པའི་ཕྱིར། དེར་ཐལ། སྲིད་པ་དང་མྱང་འདས་རང་བཞིན་
གྱིས་མ་གྲུབ་པའི་ཕྱིར།
གསུམ་པ་ནི། སྲིད་སོགས་དྲུག་ལ། རྟེན་འབྲེལ་རང་བཞིན་མེད་པ་ལ་
མྱང་འདས་ཐོབ་རུང་བར་ཐལ། སྲིད་པ་རང་བཞིན་མེད་པར་རྟོགས་པའི་བློ་
གོམས་པར་བྱས་པ་ལ་བརྟེན་ནས་བློ་བུར་གྱི་དྲི་མ་དང་བྲལ་བའི་འགོག་པ་དེ་མྱང་
འདས་ཡིན་པའི་ཕྱིར། དེ་འདྲའི་མྱང་འདས་དེ་སྣང་ལ་རང་བཞིན་མེད་པ་སྒྱུ་མ་
དང་མཚུངས་པ་ཡིན་ཏེ། དངོས་པོ་སྔར་སྐྱེས་པ་དེ་ཕྱིས་རྒྱུའི་དངོས་པོ་འཆར་བ་
ལ་ལྟོས་པ་མ་གཏོགས་རང་དབང་དུ་འཆར་རྒྱུ་མེད་པའི་ཕྱིར།
གཉིས་པ་རྒྱས་བཤད་ལ། འབྲས་བུ་ཐོབ་ཚུལ་གཞི་གཏན་ལ་དབབ་པ།
ལམ་ལ་འཇུག་ཚུལ་ལོ། །དང་པོ་ལ། ཉན་ཐོས་སྡེ་པའི་ལུགས་ལ་མྱང་འདས་
ཐོབ་པ་མི་འཐད་པར་བསྟན་པ། རང་ལུགས་ལ་འཐད་པར་བསྟན་པའོ། །དང་པོ་
ལ༑ མྱང་འདས་སྤྱིར་བསྟན། བྱེ་བྲག་ཏུ་དགག་པའོ། །དང་པོ་ལ། མྱང་འདས་
མངོན་དུ་བྱས་པ་མི་འཐད་པར་ཐལ་བ། ཟད་མི་ཤེས་མི་འཐད་པར་ཐལ་བའོ། །
དང་པོ་ནི། རྣམ་སོགས་གསུམ་ལ། སྡུག་བསྔལ་རང་མཚན་ཞིག་སྟེ་རྒྱུན་ཆད་པ་
ལ་བརྟེན་ནས་མྱང་འདས་ཐོབ་པར་ཐལ་བ་དང་། འདུས་བྱས་རང་བཞིན་མེད་
པར་རྟོགས་པ་ལ་བརྟེན་ནས་མྱང་འདས་མི་ཐོབ་པར་ཐལ། ལས་ཉོན་དང་སྡུག་
བསྔལ་རང་མཚན་གཉེན་པོའི་སྟོབས་ཀྱིས་བཅོམ་པའི་སྟོབས་ཀྱིས་མྱང་འདས་

6
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐོབ་པའི་ཕྱིར། འདོད་ན། མྱང་འདས་མངོན་དུ་བྱས་པ་མི་འཐད་པར་ཐལ།
ཕུང་པོ་ཞིག་པའི་དུས་དེར་མངོན་དུ་བྱེད་པ་པོའི་གང་ཟག་མེད་གང་ཟག་ཡོད་
དུས་ཕུང་པོ་ཞིག་པ་མི་འཐད་པའི་ཕྱིར།
གཉིས་པ་ནི། ཞིག་སོགས་གཅིག་ལ་དགྲ་བཅོམ་ཐོབ་ཚེ་བདག་གི་སྐྱེ་བ་
ཟད་དོ་སྙམ་པའི་ཟད་པ་ཤེས་པ་མི་འཐད་པར་ཐལ། དགྲ་བཅོམ་པའི་དུས་ན་ཕུང་
པོ་རང་གི་མཚན་ཉིད་ཀྱིས་སྐྱེ་བ་ཡོད་པའི་ཕྱིར། ཞིག་ཅེས་ཞེས་པ་ལྟར་ན། སྐྱེ་བ་
ཟད་དོ་ཞེས་པའི་མདོའི་དོན་མི་འཐད་པར་ཐལ། རྟགས་སྔ་མའོ།།
གཉིས་པ་ལ་ལྷག་བཅས་དང་། ལྷག་མེད་ཀྱི་མྱང་འདས་དགག་པའོ། །
དང་པོ་ནི། གལ་ཏེ་སོགས་གཉིས་ལ། ཉོན་མོངས་ཟད་པའི་ལྷག་བཅས་ཀྱི་མྱང་
འདས་མེད་པར་ཐལ། ཕུང་པོ་རང་གི་མཚན་ཉིད་མ་འགག་པར་ཡོད་པའི་ཕྱིར།
ཁྱབ་པར་ཐལ། ཇི་སྲིད་ཕུང་པོར་འཛིན་པ་ཡོད་པ་དེ་སྲིད་དུ་ངར་འཛིན་སྐྱེ་བའི་
ཕྱིར་རོ། །གཉིས་པ་ནི། གང་སོགས་གཉིས་ལ། ཕུང་པོ་མ་ལུས་འགགས་པའི་
ལྷག་མེད་ཀྱི་མྱང་འདས་མེད་པར་ཐལ། ལྷག་བཅས་ཀྱི་གནས་སྐབས་སུ་ཕུང་པོ་
རང་མཚན་ཡོད་ལ། དེ་ཡོད་ན་དེ་ལ་དམིགས་ནས་ཉོན་མོངས་སྐྱེ་བའི་ཕྱིར་རོ།།
རང་ལུགས་ལ་མྱང་འདས་ཐོབ་པ་འཐད་པ་ལ། རང་བཞིན་མེད་པའི་ལྟ་
བ་གོམས་པར་བྱས་པ་ལ་བརྟེན་ནས་མྱང་འདས་ཐོབ་པར་འཐད་པ་དང་། འགོག་
པ་དེ་སྒྱུ་མ་ལྟ་བུར་བསྟན་པའོ། །དང་པོ་ལ། མྱང་འདས་མངོན་དུ་བྱས་པའི་
དུས། ཆོས་ཉིད་རྟོགས་པའི་ཡེ་ཤེས་ལ་ངོ་བོས་བྱས་པའི་དབྱེ་བ་མེད་པར་བསྟན་

རིགས་པ་དྲུག་ཅུ་པའི་ཟིན་བྲིས།
པའོ། །དང་པོ་ནི། མ་མ་སོ་སོགས་དྲུག་ལ། འདུ་བྱེད་སོགས་ཆོས་ཅན། རང་བཞིན་
གྱིས་སྐྱེ་བ་མེད་དེ། དེ་ཡོད་ན་འཕགས་པའི་མཉམ་གཞག་ཡེ་ཤེས་ཀྱིས་གཟིགས་
དགོས་པ་ལས་མ་གཟིགས་པའི་ཕྱིར་རོ། །དེས་མ་དམིགས་པར་ཐལ། མ་
རིགས་པའི་རྐྱེན་སྟོབས་ལས་བྱུང་བ་ཡིན་པའི་ཕྱིར། ཕྱི་མ་གཉིས་ལ། རང་
བཞིན་མེད་པ་ལ་མྱང་འདས་མངོན་སུམ་དུ་བྱས་པ་འཐད་པར་ཐལ། རང་བཞིན་
མེད་རྟོགས་གོམས་པར་བྱས་པ་ལ་བརྟེན་ནས་ཉོན་མོངས་མ་ལུས་པ་ཟད་པའི་
ལྷག་བཅས་ཀྱི་གནས་སྐབས་དེར། མཐོང་ཆོས་ཚེ་དེ་ལ་མྱང་འདས་ཐོབ་པ་དང་
ཚངས་དང་སྤྱོད་སྟོབས་ལ་སོགས་པའི་བྱ་བ་བྱས་པའི་ཕྱིར། འདི་སྒྲས་བདག་
གིས་སྐྱེ་བ་ཟད་པ་དང་། འདི་ལས་སྲིད་པ་གཞན་མི་ཤེས་པ་ལྟ་བུའོ། །གཉིས་པ་
ནི༑ གལ་ཏེ་སོགས་དྲུག་ལ། དེ་ཁོ་ན་ཉིད་ལ་མི་མཁས་པའི་དངོས་སྨྲ་བའི་
ལུགས་མ་མཐོང་བ་དེས། རྐྱེན་རྟེན་ཅིང་འབྲེལ་པར་འབྱུང་བ་རོ་གཅིག་པའི་དོན་
མངོན་དུ་མ་མཐོང་བར་ཐལ། དངོས་པོ་ཤིན་ཏུ་ཕྲ་བ་རྟེན་ཅིང་འབྲེལ་བར་འབྱུང་
བའི་རྡུལ་ཕྲ་རབ་ལ་སོགས་པ་རང་གི་མཚན་ཉིད་ཀྱིས་སྐྱེ་བ་རྣམ་པར་བཏགས་
པའི་ཕྱིར། ཁྱབ་པར་ཐལ། རང་གི་མཚན་ཉིད་ཀྱིས་སྐྱེ་བ་ཡོད་ན་ཆོས་དོན་དམ་
པའི་བདེན་པ་སྔར་མ་ཤེས་གསར་དུ་ཤེས་པའི་མཇུག་ཐོགས་སུ་མི་རྟག་པ་ལ་
སོགས་པའི་དོན་དམ་པའི་བདེན་པ་མཐོང་ལམ་གྱི་སྐབས་དེར། རྣམ་པ་མི་འདྲ་
བ་སོ་སོར་གཅོད་དགོས་པའི་ཕྱིར། ཡང་ན། དངོས་པོ་སྨྲ་བ་དེ་དག་གིས་རྟེན་
ཅིང་འབྲེལ་བར་འབྱུང་བའི་དོན་ཕྱིན་ཅི་མ་ལོག་པ་མ་མཐོང་ཞེས་པའོ།།

8
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ལ་འགག་པ་རྫས་གྲུབ་དགག །སྒྱུ་མ་ལྟ་བུའི་འགོག་པ་སྒྲུབ་
པའོ། །དང་པོ་ནི། ཉོན་མོངས་སོགས་དྲུག་ལ། དངོས་པོ་སྨྲ་བའི་ལུགས་ལ་
འཁོར་བ་ལ་ཐོག་མའི་རྩོམ་པ་ཡོད་པར་ཐལ། ཉོན་མོངས་ཟད་པར་སྤངས་པའི་
གོང་ནས་འཁོར་བ་རང་མཚན་རྒྱུན་ཆད་པའི་མྱང་འདས་འཐད་པའི་ཕྱིར། འདོད་
ན་ཆོས་ཅན། དེར་ཐལ། དེ་ཡོད་ན་སངས་རྒྱས་ཀྱིས་གསུང་རིགས་པ་ལས་མ་
གསུངས་པའི་ཕྱིར། གང་ཟག་དེ་ངེས་པར་རྒྱུ་ལ་སྐུར་བ་འདེབས་པའི་ལོག་ལྟ་
ཅན་དུ་འགྱུར་ལ། འཁོར་བ་ལ་ཐོག་མ་ཡོད་པར་ཁས་བླངས་པའི་ཕྱིར། གཉིས་
པ་ལ། དཔེ་དོན་སྒོ་ནས་མདོར་བསྟན། རྒྱས་པར་བཤད་པའོ། །དང་པོ་ནི་རྟེན་
སོགས་དྲུག་ལ། འཁོར་བ་ཆོས་ཅན། ཁྱོད་ལ་སྔོན་དང་ཕྱི་མའི་མཐའ་རང་བཞིན་
གྱིས་མ་གྲུབ་པར་ཐལ། རྟེན་འབྲེལ་ཡིན་པའི་ཕྱིར། དེ་ཆོས་ཅན། རྟག་པར་
ཐལ། རང་བཞིན་གྱིས་སྐྱེས་པའི་ཕྱིར། ཁྱབ་པར་ཐལ། སྔོན་སྐྱེས་རང་བཞིན་
གྱིས་གྲུབ་ན། སླར་དེ་ལྡོག་ཏུ་མི་རུང་བའི་ཕྱིར། ཕྱི་མ་ལ་འཁོར་འདས་ཐམས་
ཅད་སྣང་ལ་རང་བཞིན་མེད་པ་སྒྱུ་མ་དང་མཚུངས་པར་ཐལ། སྔོན་དང་ཕྱི་མཐའི་
རང་བཞིན་རང་བཞིན་དང་བྲལ་བར་གནས་པའི་ཕྱིར།
གཉིས་པ་ལ། དཔེ་བཤད། དོན་བཤད་པའོ། །དང་པོ་ནི། གང་སོགས་
བཞི་ལ། སྒྱུ་མ་མཁན་ཆོས་ཅན། སྒྱུ་མའི་རྟ་གླང་ལ་རྟ་གླང་ཚད་མར་ཞེན་ནས་
དེའི་སྔོན་དང་ཕྱི་མཐའ་ལ་རྨོངས་པར་མི་འགྱུར་ཏེ། དེ་དག་སྔགས་དང་རྫས་ལ་
སོགས་འཁྲུལ་རྒྱུས་བསླད་པ་ཙམ་ལས་བྱུང་བར་ཤེས་པའི་ཕྱིར། སྒྱུ་མའི་ལྟད་

རིགས་པ་དྲུག་ཅུ་པའི་ཟིན་བྲིས། 9
མོ་བ་དེ་དག་ཆོས་ཅན། སྒྱུ་མའི་རྟ་གླང་གི་སྔོན་དང་ཕྱི་མཐའ་ལ་རྨོངས་པར་
འགྱུར་ཏེ། དེ་དག་རྟ་གླང་ཚད་མར་ཞེན་པའི་ཕྱིར། གཉིས་པ་ནི་སྲེད་སོགས་
བརྒྱད་ལ། དེ་དག་རྟོགས་པའི་འཕགས་པ་ཆོས་ཅན། སྔོན་དང་ཕྱི་མའི་མཐར་
རྟོག་པའི་མཐར་འཛིན་གྱིས་ལྟ་བས་རྒྱུད་བསླད་པར་མི་འགྱུར་ཏེ། འགྲོ་བ་ཐམས་
ཅད་སྨིག་རྒྱུ་སྒྱུ་མ་དང་མཚུངས་པར་རང་བཞིན་མེད་པར་མངོན་སུམ་དུ་མཐོང་
བའི་ཕྱིར། ཕྱི་མ་བཞི་ལ། ཉན་ཐོས་སྡེ་པ་དེ་དག་ཆོས་ཅན། རྟེན་ཅིང་འབྲེལ་བར་
འབྱུང་བ་ཡན་ལག་བཅུ་གཉིས་ཀྱི་འཁོར་ལོ་སྔོན་གྱི་མཐའ་དང་ཕྱི་མའི་མཐའ་རང་
བཞིན་གྱིས་མ་གྲུབ་པའི་འཁོར་ཚུལ་ཇི་ལྟ་བ་བཞིན་མི་ཤེས་པར་ཐལ། འདུས་
བྱས་ཐམས་ཅད་རང་གི་མཚན་ཉིད་ཀྱིས་སྐྱེ་འཇིག་བྱེད་པར་རྟོགས་པའི་ཕྱིར།
གཞི་གཏན་ལ་དབབ་པ་ལ། འདུས་བྱས་རང་བཞིན་གྱིས་མེད་པར་
བསྟན་པ་དང་། དེ་གཞན་ལ་ཇི་ལྟར་འཆད་པའི་ཚུལ། དེ་རྒྱལ་བའི་དགོངས་
པར་བསྒྲུབ་པ། ཞར་ལ་ལྟོས་པའི་དབྱེ་བ་བསྟན་པའོ། །དང་པོ་ལ་སྐྱེ་འཇིག་རང་
བཞིན་གྱིས་གྲུབ་པ་དགག ། སྐྱེ་འཇིག་གསུངས་པའི་དགོས་པ། དོན་དེ་ཉིད་ངེས་
པར་བྱ་བའོ། །དང་པོ་ལ་རྒྱས་པར་བཤད། དོན་བསྡུ་བའོ། །དང་པོ་ལ་སྐྱེ་བ་
དགག །འཇིག་པ་དགག་པའོ།།
དང་པོ་ནི། དེ་སོགས་བཞི་ལ། འདུ་བྱེད་སོགས་ཆོས་ཅན། རང་གི་ངོ༌
བོའི་རང་བཞིན་དུ་མ་སྐྱེས་པར་ཐལ། རྒྱུ་དེ་དང་དེ་ལ་བརྟེན་ནས་འབྱུང་བའི་ཕྱིར།
འདོད་ན། རང་ཞིན་གྱིས་སྐྱེ་བ་མེད་པར་ཐལ། རང་གི་ངོ་བོ་དང་གཞན་གྱི་ངོ་

10
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བོའི་རང་བཞིན་དུ་མ་གྲུབ་པའི་ཕྱིར། གཉིས་པ་ནི། རྒྱུ་སོགས་བཞི་ལ། འདུ་
བྱེད་སོགས་ཀྱི་ཞིག་པ་རང་བཞིན་གྱིས་མ་གྲུབ་པར་ཐལ། འདུ་བྱེད་སོགས་ཀྱི་
ཞིག་པ་དེ་འདུ་བྱེད་སོགས་ཀྱི་རྒྱུ་ཟད་པ་ལས་འབྱུང་བའི་ཕྱིར། འདུ་བྱེད་སོགས་
ཀྱི་ཞིག་པ་རང་བཞིན་གྱིས་མ་གྲུབ་པར་ཐལ། རང་གི་ངོ་བོ་དེ་གཞན་གྱི་ངོ་བོའི་
རང་བཞིན་དུ་མ་གྲུབ་པའི་ཕྱིར། དོན་བསྡུ་བ་ནི། དེ་སོགས་གཉིས་ལ་སྐྱེ་འགག་
གཉིས་ཀ་རང་བཞིན་གྱིས་མ་གྲུབ་པར་ཐལ། དེ་གཉིས་ཀ་རྒྱུ་ལ་བརྟེན་ནས་བྱུང་
བའི་ཕྱིར།
གཉིས་པ་ནི། སྐྱེ་སོགས་དྲུག་ལ། སྐྱེ་འཇིག་རང་བཞིན་མེད་ཀྱང་མདོ་
ལས། སྐྱེ་འཇིག་གསུངས་པ་ལ་དགོས་པ་ཡོད་དེ། དོན་དམ་པའི་བདེན་པ་
རྟོགས་པའི་ཕྱིར་ཏུ་སྐྱེ་འཇིག་གསུངས་པའི་ཕྱིར། དེ་གསུངས་པ་ལ་བརྟེན་ནས་
དོན་དམ་པའི་བདེན་པ་རྟོགས་པར་འགྱུར་ཏེ། འདུས་བྱས་སྐྱེ་བར་ཤེས་ན་དེ་ལ་
བརྟེན་ནས་དེ་དང་དོན་གཅིག་པའི་མི་རྟག་པ་ཤེས་པར་འགྱུར་ལ། དེ་ཤེས་ན་དེ་
ལ་བརྟེན་ནས་འཁོར་བ་འདོར་འདོད་དང་མྱང་འདས་ཐོབ་འདོད་ཀྱི་འཇུག་པ་ཤེས་
ཤིང་། དེ་ཤེས་ན་དེ་ལ་བརྟེན་ནས་དམ་པའི་ཆོས་དོན་དམ་པའི་བདེན་པ་རྟོགས་
པར་འགྱུར་བའི་ཕྱིར།
དོན་དེ་ཉིད་ངེས་པར་བྱ་བ་ལ། རང་བཞིན་མེད་པ་རྟོགས་པའི་ཕན་
ཡོན། མ་རྟོགས་པའི་ཉེས་དམིགས། འཕགས་པ་རྣམས་ཀྱིས་རིམ་པ་ཇི་ལྟར་
གཟིགས་པའི་ཚུལ། དེའི་ཤེས་བྱེད། དང་པོ་ནི། གང་ཟག་བསྟེན་སོགས་བཞི་

11
རིགས་པ་དྲུག་ཅུ་པའི་ཟིན་བྲིས།
ལ༑ དེ་ཉིད་གཟིགས་པའི་འཕགས་པ་རྣམས་ཆོས་ཅན། མཐར་འཛིན་གྱི་ལྟ་བའི་
སྟོབས་ཀྱིས་བསྐྱེད་པའི་སྲིད་པའི་རྒྱ་མཚོ་ལས་བསྒྲལ་བར་འགྱུར་ཏེ། རྟེན་ཅིང་
འབྲེལ་འབྱུང་སྐྱེ་འཇིག་གི་རང་བཞིན་དང་བྲལ་བ་མངོན་སུམ་དུ་རྟོགས་པའི་ཕྱིར།
གཉིས་པ་ནི། སོ་སོ་སོགས་བཞི་ལ། དངོས་པོ་རང་གི་ངོ་བོས་གྲུབ་པའི་
བདག་ཉིད་ཅན་དུ་ཞེན་པའི་སོ་སོ་སྐྱེ་བོ་རྣམས་ཆོས་ཅན། རང་གི་སེམས་ཀྱིས་
བསླུས་ནས་འཁོར་བར་འགྱུར་ཏེ། ཆགས་སོགས་ཉོན་མོངས་པའི་གཞན་དབང་
དུ་གྱུར་བའི་ཕྱིར། དེར་ཐལ། ཡོད་པ་དང་མེད་པར་ལྟ་བའི་མཐར་འཛིན་གྱི་ལྟ་
བ་ཕྱིན་ཅི་ལོག་གི་ཉེས་པས་སེམས་རྒྱུད་བཅིངས་པ་ཡིན་པའི་ཕྱིར།
གསུམ་པ་ལ། མཛད་པ་མཐར་ཕྱིན་པའི་འཕགས་པ་རྣམས་ཀྱིས་
གཟིགས་ཚུལ། མགོན་པོ་ཀླུ་སྒྲུབ་ཉིད་ཀྱིས་གཟིགས་པའི་ཚུལ། དང་པོ་ནི།
དངོས་སོགས་བཞི་ལ། དངོས་པོ་མི་རྟག་ཅིང་བསླུ་བའི་ཆོས་ཅན་འདི་དག་ཆོས་
ཅན། མཛད་པ་མཐར་ཕྱིན་པའི་མཁས་པ་འཕགས་པ་རྣམས་ཀྱིས་རང་བཞིན་
མཐའ་དག་གིས་དབེན་པར་མངོན་སུམ་དུ་མཐོང་བ་ཡིན་ཏེ། ཉམས་ཆུང་བའི་
དོན་གྱི་གསོག་ལྟ་བུ་དང་། ཆོས་དང་གང་ཟག་གི་བདག་གིས་སྟོང་བར་མངོན་
སུམ་དུ་གཟིགས་པའི་ཕྱིར།
གཉིས་པ་ནི། གནས་སོགས་བརྒྱད་ལ། འདུ་བྱེད་སོགས་འདི་དག་ཆོས་
ཅན། རྐྱེན་གསུམ་གྱི་དབང་གིས། བདེན་པར་གནས་པ་མེད་དེ། གནས་བྱེད་
རྐྱེནགསུམ་ག་བདེན་པར་མེད་པའི་ཕྱིར། བདག་རྐྱེན། དམིགས་རྐྱེན། དེ་མ་

12
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐག་རྐྱེན་གསུམ་རིམ་པ་བཞིན་དུ་གནས་མེད་དམིགས་མེད་རྩ་བ་མེད་པ་གསུམ་
གྱིས་བདག་མེད་དུ་སྟོན་ཏོ། །རྐང་པ་གསུམ་པ་ལ་དེ་ཆོས་ཅན། རང་བཞིན་མེད་
བཞིན་དུ་རང་བཞིན་དང་བཅས་པར་སྣང་བའི་རྒྱུ་མཚན་ཡོད་དེ། མ་རིག་པའི་
རྒྱུའི་སྟོབས་ལས་བདེན་པར་སྣང་བའི་ཕྱིར་རོ། །དེ་ནས་རྐང་པ་གཅིག་ལ། དེ་
ཆོས་ཅན། རང་བཞིན་མེད་དེ། ཐོག་མཐའ་དབུས་གསུམ་གྱི་རང་བཞིན་དང་
བྲལ་བའི་ཕྱིར། ཡང་རྐང་པ་གཉིས་ལ། དེ་ཆོས་ཅན། རང་བཞིན་མེད་བཞིན་དུ་
མ་རིག་པའི་སྟོབས་ལས་རང་བཞིན་དང་བཅས་པ་སྣང་བར་ཐལ། ཆུ་ཤིང་བཞིན་
དུ་སྙིང་པོ་ཅུང་ཟད་མེད་པའི་ཕྱིར་དང་། དྲི་ཟའི་གྲོང་ཁྱེར་དང་འདྲ་བར་བདེན་
བར་མེད་བཞིན་དུ་དེར་སྣང་བའི་ཕྱིར་རོ། །རྐང་པ་ཐ་མ་གཉིས་ལ། མགོན་པོ་ཀླུ་
སྒྲུབ་ཆོས་ཅན། འདུ་བྱེད་རང་བཞིན་མཐའ་དག་གིས་དབེན་པར་མངོན་སུམ་དུ་
མཐོང་སྟེ། རྨོངས་པའི་གྲོང་ཁྱེར་མི་
མི་ཟད་པའི་འགྲོ་བ་མཐའ་དག་སྒྱུ་མ་དང་འདྲ་
བར་མངོན་སུམ་དུ་གཟིགས་པའི་ཕྱིར།
བཞི་པ་ལ་ལུང་གི་ཤེས་བྱེད་དང་། རིགས་པའི་ཤེས་བྱེད་དོ། །དང་པོ་
ནི། ཚད་མས་སོགས་བཞི་ལ། འདུ་བྱེད་སྒྱུ་མ་ལྟ་བུ་ལས་གཞན་པའི་ཆོས་ཅུང་
ཟད་ཀྱང་འདུས་པ་མེད་པར་ཐལ། དབང་པོ་ལས་འདས་དོན་མཐོང་བ་ལ་འཇིག་
རྟེན་ཚད་མར་གྲགས་པའི་ཚངས་པ་སོགས་ལ་བདེན་པར་སྣང་བ་དེ་དག་
འཕགས་པ་རྣམས་ཀྱིས་རྫུན་པར་གཟིགས་ཞེས་པ་སངས་རྒྱས་ཀྱིས་གསུངས་
པའི་ཕྱིར། གཉིས་པ་ནི། འཇིག་ཚོགས་བཞི་ལ། བསལ་བ་སྔ་མ་ལ་དེ་ལྟར་

13
རིགས་པ་དྲུག་ཅུ་པའི་ཟིན་བྲིས།
ཡིན་ན་མ་རིག་སྟོངས་པར་འགྱུར་བས་སྲེད་པའི་ཆུ་ཀླུང་གི་རྒྱུན་ཕྱོགས་སུ་རྗེས་
སུ་གཞོལ་བའི་ཚངས་པ་སོགས་དང་། ཡུལ་ལ་སྲེད་པ་དང་བྲལ་བའི་མཁས་པ་
རྣམས་དངོས་པོའི་གནས་ལུགས་ལ་ལྟ་བ་མཚུངས་པར་འགྱུར་ཏེ་མཚུངས་པའི་
གོ་སྐབས་མེད་པའི་ཕྱིར།
དེ་གཞན་ལ་ཇི་ལྟར་འཆད་པའི་ཚུལ་ལ། འཆད་པའི་རིམ་པ། དེ་ལས་
ལོག་པར་བཤད་པའི་ཉེས་དམིགས། དེའི་གཉེན་པོའོ། །དང་པོ་ནི། དེ་སོགས་
བཞི་ལ། དེ་ཁོ་ན་ཉིད་འཚོལ་ཞིང་དོན་དུ་གཉེར་བའི་གང་ཟག་ལ། ཐོག་མ་ཁོ་
ནར་བདེན་པ་མ་བཀག་པར་ཕུང་ཁམས་སྐྱེ་མཆེད་སོགས་བསྟན་པར་བྱ་བ་ཡིན་
ཏེ༑ ཐ་སྙད་བདེན་པ་རྟོགས་པ་དེ་དོན་དམ་བདེན་པ་རྟོགས་པའི་ཐབས་ཡིན་པའི་
ཕྱིར། རྐང་པ་ཕྱི་མ་གཉིས་ལ། དུས་ཕྱིས་དོན་འདུས་བྱས་སྐྱེ་འཇིག་བྱེད་བར་
རྟོགས་ཤིང་འཁོར་བ་ལ་ཆགས་པ་མེད་པའི་གང་ཟག་ལ་རང་བཞིན་གྱིས་དབེན་
པའི་སྟོང་ཉིད་བསྟན་པར་བྱ་སྟེ། དེའི་ཚེ་སྟོང་ཉིད་བསྟན་པའི་སྣོད་དུ་གྱུར་བའི་
ཕྱིར། གཉིས་པ་ནི། རྣམ་སོགས་བཞི་ལ། སྣོད་དུ་མ་གྱུར་བ་ལ་ཐོག་མ་ཁོ་ནར་
སྟོང་ཉིད་བསྟན་པར་མི་རིགས་ཏེ། དེ་བསྟན་ན་ཐོག་མར་རང་བཞིན་གྱིས་དབེན་
པའི་དོན་མི་ཤེས་བར་དུ་སྟོང་ཉིད་ཀྱི་སྒྲ་ཐོས་པ་ཙམ་གྱི་རྗེས་སུ་འཇུག་ཅིང་བསོད་
ནམས་ཀྱི་ལས་མི་བྱེད་པ་དེ་དག་ལ་དོན་མ་ཡིན་པ་ཆེན་པོ་འདྲེན་པའི་ཕྱིར།
གསུམ་པ་ནི། ལ་སོགས་བཞི་ལ། དེ་ཁོ་ན་ཉིད་འཚོལ་བའི་གང་ཟག་ལ་འཁོར་
བར་འཇུག་ཕྱོགས་དང་ལྡོག་ཕྱོགས་གོ་རིམ་མ་འཆོལ་བར་བསྟན་པར་བྱ་བ་ཡིན་

14
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཏེ༑ དང་པོར་དགེ་མི་དགེ་ལས་འབྲས་བུ་དང་བཅས་པ་དང་འགྲོ་བ་ལྔའི་འཁོར་
བར་འཁོར་ཚུལ་སྡུག་ཀུན་བསྟན་པ་དང་། དེའི་རྗེས་སུ་རང་བཞིན་གྱིས་སྟོང་པ་
མངོན་སུམ་དུ་ཡོངས་སུ་ཤེས་པའི་ལམ་བདེན་དང་། རང་བཞིན་གྱིས་སྐྱེ་བ་མེད་
པ་ལ་གློ་བུར་གྱི་དྲི་མ་དང་བྲལ་བའི་འགོག་བདེན་བསྟན་པར་བྱ་བ་ཡིན་པའི་
ཕྱིར།
དེ་རྒྱལ་བའི་དགོངས་པར་བསྒྲུབ་་པ་
པ་ལལ
།། ཕུང་སོགས་གསུངས་པ་དྲང་
དོན་དུ་བསྟན། སྐྱེ་མེད་གསུངས་པ་ངེས་དོན་དུ་བསྒྲུབ་པའོ། །དང་པོ་ལ་ཕུང་
སོགས་གསུངས་པའི་དགོངས་པ། དེའི་ཤེས་བྱེད་དོ། །དང་པོ་ནི། དགེ་སོགས་
བཞི་ལ། ཕུང་ཁམས་སྐྱེ་མཆེད་དེ་ཁོ་ནར་མ་གྲུབ་ཀྱང་སྟོན་པས་གསུངས་པ་ལ་
དགོས་པ་ཡོད་དེ། དེ་ཁོ་ན་ཉིད་ལ་དྲང་བའི་ཕྱིར་ཏུ་གསུངས་པའི་ཕྱིར། དཔེར་
ན་འཇིག་ལྟ་ཟད་པར་སྤངས་ཀྱང་དེའི་ཚེ་དེའི་དུས་ན་ཞེ་སྡང་དྲང་དོན་དུ་གསུངས་
པ་བཞིན།
གཉིས་པ་ལ། རིགས་པའི་ཤེས་བྱེད་དང་། ལུང་གི་ཤེས་བྱེད་དོ། །དང༌
པོ་ནི། འབྱུང་སོགས་བཞི་ལ་འབྱུང་བ་ཆོས་ཅན་འབྱུང་བ་བཞི་དང་སེམས་
སེམས་བྱུང་ལྡན་མིན་འདུ་བྱེད་སོགས་ཆོས་ཅན། ཁྱོད་ཕྱིན་ཅི་ལོག་གི་བློས་ལོག་
པར་བཏགས་པ་ཡིན་པར་ཐལ། ཁྱོད་འདོད་བྱེད་ཀྱི་ཤེས་པ་རང་བཞིན་མེད་པར་
རྟོགས་པའི་སྟོབས་ཀྱིས་ཁྱོད་ལ་བདེན་འཛིན་དང་བྲལ་བར་འགྱུར་བའི་
ཕྱིར། དེར་ཐལ། ཁྱོད་ཀྱི་རྣམ་ཤེས་ལ་རྣམ་པ་བཞག་ཅིང་རྣམ་ཤེས་ཀྱི་ཁྱོད་ལ་

རིགས་པ་དྲུག་ཅུ་པའི་ཟིན་བྲིས། 15
བརྟགས་ནས་བཞག་པའི་ཕྱིར། གཉིས་པ་ནི། མྱང་སོགས་བཞི་ལ། ལྷག་མ་
འདུ་བྱེད་ཀྱི་ཀུན་རྫོབ་པ་ཐམས་ཅད་རྫུན་པ་བསླུ་བའི་ཆོས་ཅན་དུ་མཁས་པ་སུ་ཞིག་
རྟོགས་མི་བྱེད་དེ་རྟོགས་རིགས་པར་ཐལ། སངས་རྒྱས་ཀྱི་མྱ་ངན་ལས་འདས་པ་
གཅིག་པུ་བདེན་པ་དམ་པ་མི་སླུ་བའི་ཆོས་ཅན་དུ་གསུངས་པའི་ཕྱིར། སྐྱེ་མེད་
གསུངས་པ་ངེས་དོན་དུ་བསྟན་པ་ལ། མ་རིག་པར་སྣང་བ་རང་བཞིན་མེད་པ།
མ་རིག་པའི་རྗེས་སུ་འགྲོ་ལྡོག་བྱེད་པས་རང་བཞིན་མེད་པ་དང་། སྐྱེ་འཇིག་
གནས་གསུམ་རྒྱུ་ལ་ལྟོས་པས་རང་བཞིན་མེད་པའོ། །དང་པོ་ལ་ནི། ཇི་སོགས་
བཞི་ལ། རྟེན་འབྱུང་རང་བཞིན་མེད་པའི་དོན་མངོན་སུམ་དུ་རྟོགས་པའི་གནས་
སྐབས་འདི་ལ་སྔར་བཤད་པའི་དོན་མ་ཡིན་པ་འདྲེན་པའི་ཉེས་པ་མེདཔར་ཐལ།
གནས་སྐབས་དེ་བདུད་ཀྱི་ཡུལ་ལས་འདས་པའི་ཕྱིར། ཁྱབ་པར་ཐལ། ཇི་སྲིད་
ཚུལ་མིན་ཡིད་བྱེད་ཀྱིས་གཡོ་བ་ཡོད་པ་དེ་སྲིད་དུ་འཕགས་པའི་ཤེས་རབ་ཀྱི་
སྲོག་གི་དབང་པོ་འགག་པར་བྱེད་པའི་བདུད་ཀྱི་སྤྱོད་ཡུལ་ལས་མ་འདས་པའི་
ཕྱིར།
གཉིས་པ་ལ། རྗེས་འགྲོ་དང་། ལྡོག་པའོ། །དང་པོ་ནི། འཇིག་སོགས་
བཞི་ལ། འཇིག་རྟེན་ཉེར་ལེན་གྱི་ཕུང་པོ་ཆོས་ཅན། རྟོག་པས་བཏགས་པར་
ཐལ། སངས་རྒྱས་ཀྱིས་མ་རིག་པའི་རྐྱེན་གྱིས་འདུ་བྱེད་ཅེས་སོགས་སོ་ཞེས།
དངོས་པོ་བདེན་འཛིན་གྱི་མ་རིག་པའི་རྐྱེན་ཅན་དུ་གསུངས་པའི་ཕྱིར། གཉིས་པ་
ནི༑ མ་སོགས་བཞི་ལ། ཆོས་ཅན་མ་རིག་པས་ཀུན་ཏུ་བཏགས་པར་ཐལ།

16
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དངོས་པོ་བདེན་འཛིན་མ་རིག་པ་འགག་པའི་སྟོབས་ཀྱིས་འགག་པར་འགྱུར་བའི་
ཕྱིར།
གསུམ་པ་ནི། གང་སོགས་བཞི་ལ། འདུ་བྱེད་སྡུག་བསྔལ་གྱི་ཕུང་པོ་
ཆོས་ཅན། རང་བཞིན་མེད་པར་ཐལ། སྐྱེ་གནས་འཇིག་རྒྱུ་ལ་ལྟོས་པའི་ཕྱིར།
དེ་གསུམ་རྐང་པ་དང་པོ་གསུམ་གྱིས་རིམ་བཞིན་སྟོན་ལ། ཕྱི་མ་བསྒྲུབ་པ། ཁྱོད་
འཇིག་པར་འགྱུར་བ་རྐྱེན་ལ་ལྟོས་ཏེ། ཁྱོད་གནས་བྱེད་ཀྱི་རྐྱེན་ཟད་པ་དེ་ཁྱོད་
འཇིག་པའི་རྐྱེན་ཡིན་པའི་ཕྱིར།
ཞར་ལ་ལྟ་བའི་དབྱེ་བ་བསྟན་པ་ལ། དངོས་དང་། མཐར་ལྟའི་གཞན་
དབང་དུ་འགྱུར་མི་འགྱུར་བསྟན་པའོ། །དང་པོ་ལ། རང་བཞིན་གྱིས་གྲུབ་པ་
ཁས་བླངས་པས་གཞན་སྡེ་ལས་རང་གི་རྩ་བའི་གྲུབ་མཐའ་དང་འགལ་བ་མེད་
པར་ཐལ་བ། རང་སྡེས་ཁས་ལེན་པ་ཆེས་མི་རིགས་པ་དང་། དེའི་འཐད་པའོ། །
དང་པོ། གང་སོགས་བཞི་ལ། དངོས་པོ་རང་བཞིན་གྱིས་གྲུབ་པར་ཁས་བླངས་
པའི་སྟོབས་ཀྱིས་གཞན་སྡེ་ལ་རང་དབང་གི་རྩ་བའི་གྲུབ་མཐའ་དང་འགལ་བ་
མེད་པར་ཐལ། གྲངས་ཅན་བྱེ་བྲག་པ་སོགས་གཞན་སྡེ་རྣམས་དངོས་པོ་རྟག་
སོགས་སུ་ཞེན་པའི་ལམ་ལ་གནས་པའི་ཕྱིར། །གཉིས་པ་ནི། སངས་རྒྱས་
སོགས་བཞི་ལ། རང་སྡེ་དངོས་བ་པོར་པོར་སྨྲ་སྨྲ་བསབས་རང་བཞིན་སྟོང་པ་ལ་རྩོད་ཅིང་
དངོས་པོ་བདེན་པར་སྨྲ་བ་མི་རིགས་པར་ཐལ། རང་སྡེ་རྣམས་སངས་རྒྱས་ཀྱི་
ལམ་རྟེན་ཅིང་འབྲེལ་འབྱུང་ཁས་བླངས་ནས་འདུ་བྱེད་ཐམས་ཅད་མི་རྟག་པར་སྨྲ་

17
རིགས་པ་དྲུག་ཅུ་པའི་ཟིན་བྲིས།
བའི་ཕྱིར། གསུམ་པ་ནི། འདི་འམ་ཞེས་སོགས་བཞི་ལ། གཟུགས་འདིའམ་
ཚོར་བ་འདི་བདེན་པར་སྨྲ་བ་མི་རིགས་པར་ཐལ། དེ་དག་བདེན་མི་བདེན་རྣམ་
པར་དཔྱད་པའི་ཚེ་རྣམ་པར་བདེན་པར་མ་དམིགས་པའི་ཕྱིར།
གཉིས་པ་ལ། རང་བཞིན་གྱིས་གྲུབ་པ་ཁས་བླངས་པ་ལ་མཐར་ལྟའི་
གཞན་དབང་དུ་འགྱུར་པ་དང་། རང་བཞིན་མེད་པར་སྨྲ་བ་ལ་དེའི་དབང་དུ་མི་
འགྱུར་བར་བསྟན་པའོ། །དང་པོ་ལ་གཞན་སྡེ་འགྱུར་ཚུལ་དང་། རང་སྡེ་འགྱུར་
ཚུལ་ལོ། །དང་པོ་ནི། གང་སོགས་བཞི་ལ། གཞན་སྡེ་རྣམས་རྟག་ཆད་ལ་
སོགས་མཐ་ མཐར་ལྟའི་དབང་དུ་འགྱུར་འགྱུར་
བར་བར་ཐལ། བདག་དང་ཕུང་པོ་བརྟེན་ནས་
བཏགས་པ་མིན་པར་རྟག་པར་སྨྲ་བའི་ཕྱིར། ཡང་ན་རང་སྡེ་ཁ་ཅིག་རྟག་མི་རྟག་
ལ་སོགས་མཐར་འཛིན་གྱི་ལྟ་བས་ཕྱོགས་པར་འགྱུར་བར་ཐལ་ལོ། །གང་ཟག་
ཕུང་པོ་ལ་བརྟེན་ནས་བཏགས་པ་མིན་པར་ཐལ། སེམས་རང་མཚན་གང་ཟག་ཏུ་
ཁས་ལེན་པ་དང་ཕུང་པོ་རང་མཚན་དུ་ཁས་ལེན་པའི་ཕྱིར། གཉིས་པ་ནི། གང་
སོགས་བཞི་ལ། དངོས་པོར་སྨྲ་བའི་རང་སྡེ་རྣམས་རྟག་ཆད་ཀྱི་མཐར་ལྟའི་
གཞན་དབང་དུ་འགྱུར་བར་ཐལ། དངོས་པོ་རྣམས་དེ་ཁོ་ན་ཉིད་དུ་གྲུབ་པར་ཁས་
བླངས་བའི་ཕྱིར། ཁྱབ་པར་ཐལ། རང་བཞིན་གྱིས་གྲུབ་པ་དེ་ཕྱིས་ཡོད་ན་རྟག་
པ་དང་མེད་ན་ཆད་པར་འགྱུར་བའི་ཕྱིར། གཉིས་པ་ནི། གང་སོགས་བཞི་ལ།
རང་བཞིན་མེད་པར་ཐལ། བྱ་བྱེད་འཐད་པར་རྟོགས་པའི་གང་ཟག་ཆོས་
ཅན་མཐར་ལྟའི་དབང་དུ་མི་འགྱུར་བར་ཐལ། དངོས་པོ་ཡང་དག་པར་གྲུབ་པ་

18
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡང་མིན་ལོག་པ་གཏན་མེད་ཀྱང་མིན་པར་རྟོགས་པའི་ཕྱིར། དེར་ཐལ། ཆུའི་ཟླ་
བའི་གཟུགས་བརྙན་བཞིན་དུ་རང་བཞིན་མེད་པར་བྱ་བྱེད་འཐད་པར་རྟོགས་པའི་
ཕྱིར།
ལམ་ལ་འཇུག་པའི་ཚུལ་ལ། གང་གིས་འཁོར་བར་འཇུག་བ་དང་ལྡོག་
པའི་རྒྱུརྒྱུ། གང་འཁོར་བར་འཇུག་པ་དང་ལྡོག་པའི་རྟེན་གྱི་གང་ཟག་གོ །དང་པོ་
ལ་མདོར་བསྟན། རྒྱས་བཤད་དོ། །དང་པོ་ལ་འཁོར་བར་འཇུག་ཚུལ། ལྡོག་
ཚུལ། ལྡོག་བྱེད་ཀྱི་རྒྱུ་གང་ལ་བརྟེན་ནས་ངོས་བཟུང་བའོ། །དང་པོ་ནི། དངོས་
སོགས་བཞི་ལ། དངོས་པོ་བདེན་འཛིན་གྱི་བློ་དེ་འཁོར་བར་འཇུག་པའི་རྒྱུ་ཡིན་
ཏེ༑ དེ་ཡོད་ན་ཆགས་སྡང་གི་རྒྱུར་གྱུར་པའི་མཐར་འཛིན་གྱི་ལྟ་བ་རྣམ་སྨིན་
དཀར་བ་དང་འདའ་བར་དཀའ་བ་འབྱུང་ལ་ཆགས་སྡང་ལ་བརྟེན་ནས་རྩོད་
འབྱུང་བའི་ཕྱིར། གཉིས་པ་ནི། དེ་སོགས་བཞི་ལ། རང་བཞིན་མེད་པར་ཡོངས་
སུ་ཤེས་ན་མཐར་ལྟ་དང་ཉོན་མོངས་མ་ལུས་པར་སྤོང་བར་འགྱུར་ཏེ། དངོས་པོ་
བདེན་འཛིན་དེ་མཐར་འཛིན་གྱི་ལྟ་བ་ཀུན་གྱི་རྒྱུ་དེ་མ་ལོག་པའི་སྟོབས་ཀྱིས་ཉོན་
མོངས་མཐའ་དག་ལྡོག་པར་འགྱུར་བའི་ཕྱིར། གསུམ་པ་ནི། གང་སོགས་བཞི་
ལ་རང་བཞིན་མེད་པ་བརྟེན་ཅིང་དོན་མཐོང་བས་འཁོར་བ་ལས་གྲོལ་བར་འགྱུར་
ཏེ༑ གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་
ཡིན། །ཞེས་རྐྱེན་ལས་སྐྱེས་པ་རང་བཞིན་གྱིས་མ་སྐྱེས་པར་དེ་ཉིད་མཁྱེན་པ་
མཆོག་གིས་གསུངས་པའི་ཕྱིར།

15
རིགས་པ་དྲུག་ཅུ་པའི་ཟིན་བྲིས།
རྒྱས་པར་བཤད་པ་ལ། ལོག་ཤེས་ཀྱི་སྒོ་ནས་འཇུག་ལྡོག་བྱེད་པའི་
ཚུལ། དམིགས་པའི་སྒོ་ནས་འཇུག་ལྡོག་བྱེད་པའི་ཚུལ། བརྩེ་བར་བྱས་པའི་
ཁྱད་པར་བསྟན་པའོ། །དང་པོ་ལ། འཁོར་བར་འཇུག་ཚུལ་དང་། ལྡོག་ཚུལ་
ལོ༑ ༑དང་པོ་ནི། ལོག་སོགས་བཞི་ལ། བྱིས་པ་སོ་སོ་སྐྱེ་བོ་རྣམས་ཆོས་
ཅན། དངོས་པོ་བདེན་པར་འཛིན་པའི་དབང་གིས་འཁོར་བར་འཇུག་པར་འགྱུར་
ཏེ༑ དངོས་པོ་བདེན་པར་འཛིན་པའི་སྟོབས་ཀྱིས་དངོས་པོ་ལ་བདག་གི་བར་
འཛིན་ཆགས་སྐྱེ་ལ། འདོད་པ་དང༌། ལྟ་བ་ལ་ཆགས་པ་ཡོད་ན། དེ་ལ་བརྟེན་
ནས་རྩོད་པ་འབྱུང་བའི་ཕྱིར། སྔ་མའི་འཕྲོས་ལ་སྦྱོར་ན། སངས་རྒྱས་ཀྱིས་རྟེན་
ཅིང་འབྲེལ་པར་འབྱུང་བ་གསུངས་པ་ལ་དགོས་པ་ཡོད་དེ། དེ་ལ་བརྟེན་ནས་
དངོས་པོ་ལ་བདེན་འཛིན་ལྡོག་ལ། དེ་ལོག་ན་འདོད་པ་དང་ལྟ་བ་ལ་ཆགས་པ་
དང་བཅས་པ་ལ་སོགས་མི་འབྱུང་བའི་ཕྱིར། གཉིས་པ་ནི། ཆེ་སོགས་བཞི་
ལ། བདག་ཉིད་ཆེན་པོ་འཕགས་པ་རྣམས་ཆོས་ཅན། .རང་ཕྱོགས་རང་བཞིན་
གྱིས་གྲུབ་པ་སྒྲུབ་པའི་སྒོ་ནས་རྩོད་པ་མི་མཛད་དེ། རྟེན་འབྲེལ་རང་བཞིན་གྱིས་
སྐྱེ་འགག་མེད་པར་མངོན་སུམ་དུ་རྟོགས་པའི་ཕྱིར། ཕྱི་མ་གཉིས་ལ། གཞན་
ཕྱོགས་བཀག་པ་རང་བཞིན་གྱིས་གྲུབ་པ་མེད་དེ། རང་ཕྱོགས་བསྒྲུབ་པ་ར་
བཞིན་གྱིས་མ་གྲུབ་པའི་ཕྱིར།
གཉིས་པ་ལ། ལྡོག་ཚུལ་དང་། འཇུག་ཚུལ་ལོ། །དང་པོ་ནི། གང་
སོགས་བཞི་ལ། དེ་ཆོས་ཅན། ཉོན་མོངས་པའི་སྦྲུལ་གྱི་གཞན་དབང་དུ་མི་

2o ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འགྱུར་ཏེ། མཚན་འཛིན་གྱི་དམིགས་པའི་གནས་བདེན་པ་ཅུང་ཟད་ཀྱང་མེད་པར་
མངོན་སུམ་དུ་རྟོགས་པའི་ཕྱིར། ཁྱབ་པར་ཐལ། ཡུལ་ཡིད་དུ་འོང་མི་འོང་གང་
ཡང་རུང་བ་དམིགས་པའི་བདེན་པ་རྙེད་ན། ཉོན་མོངས་པའི་སྦྲུལ་གྱི་གཞན་
དབང་དུ་འགྱུར་བའི་ཕྱིར། འགྲོ་འཁྱོག་སར་འཁྲིད་པས་གཡོ་བ་ཅན་ཞེས་སོ། །
གཉིས་པ་ནི། གང་སོགས་བཞི་ལ། ཡིད་དུ་འོང་མི་འོང་གང་ཡང་རུང་བའི་
དམིགས་བར་བདེན་པར་སྒྲོ་འདོགས་པ་དེ་དག་ལ་ཆགས་སོགས་ཉོན་མོངས་པ་
འབྱུང་བར་འགྱུར་ཏེ། ཆགས་སྡང་མངོན་འགྱུར་བ་མེད་པའི་བར་ལ་ཚོར་བ་
བཏང་སྙོམས་ལ་གནས་པའི་སྐབས་དེ་ཡང་ཉོན་མོངས་པ་མ་རིག་པའི་གཞན་
དབང་དུ་གྱུར་པའི་ཕྱིར།
གསུམ་པ་ལ། བདེན་འཛིན་གྱིས་བཅིངས་པ་ལ་བརྩེ་བར་བྱ་བར་བསྟན།
འཕགས་པ་རྣམས་དེ་ལས་ལོག་པར་བསྟན་པའོ། །དང་པོ་ནི། བྱིས་སོགས་བཞི་
ལ བྱིས་པ་སོ་སོ་སྐྱེ་བོ་ཆོས་ཅན། དངོས་སུ་ཡུལ་གྱི་གཟེབ་ལ་ཐོགས་ནས་
འཁོར་བར་འགྱུར་ཏེ། ཉོན་མོངས་པ་ཅན་མ་རིག་པའི་དབང་གིས་དངོས་པོ་
བདེན་པར་འཛིན་པའི་ཕྱིར། དཔེར་ན་བརྡ་ལ་མ་བྱང་བའི་བྱིས་པ་བྱད་བཞིན་གྱི་
གཟུགས་ལ་བྱད་བཞིན་དུ་འཛིན་པ་བཞིན་ནོ། །གཉིས་པ་ནི། བདག་སོགས་བཞི་
ལ༑ བདག་ཉིད་ཆེན་པོ་འཕགས་པ་རྣམས་ཆོས་ཅན། དངོས་པོ་བདེན་པར་
འཛིན་པའི་དབང་གིས་འཁོར་བའི་འདམ་ལ་ཆགས་པར་མི་འགྱུར་ཏེ། དངོས་པོ་ ་
ཐམས་ཅད་གཟུགས་བརྙན་ལྟ་བུར་རང་བཞིན་མེད་པར་མངོན་སུམ་དུ་རྟོགས་པའི་

2i
རིགས་པ་དྲུག་ཅུ་པའི་ཟིན་བྲིས།
ཕྱིར།
གང་འཁོར་བར་འཇུག་པ་དང༌། ལྡོག་པ་པོའི་རྟེན་ངོས་བཟུང་བ་ནི།
བྱིས་སོགས་བརྒྱད་ལ། བྱིས་པ་སོ་སོ་སྐྱེ་བོ་རྣམས་ཆོས་ཅན། འཁོར་བར་འཇུག་
པའི་རྟེན་ཡིན་ཏེ། འདོད་ཁམས་ཀྱི་བྱིས་པ་རྣམས་འདོད་ཡོན་ལྔས་བསྡུས་པའི་
གཟུགས་ལ་ཆགས་པ་སྐྱེ་ལ། རང་བཞིན་མེད་པ་མ་རྟོགས་འདོད་པ་ལས་ཆགས་
པ་དང་བྲལ་བའི་བར་ཁམས་གོང་གི་བྱིས་པ་རྣམས་ཚོར་བ་བཏང་སྙོམས་ལ་
ཆགས་པ་སྐྱེ་བའི་ཕྱིར། དེ་ནས་རྐང་པ་གཉིས་ལ། བདག་ཉིད་ཆེན་པོ་འཕགས་
པ་རྣམས་ཆོས་ཅན། འཁོར་བ་ལས་ལྡོག་པའི་རྟེན་ཡིན་ཏེ། གཟུགས་ཀྱི་རང་
བཞིན་སྟོང་པ་ཉིད་མངོན་སུམ་དུ་རྟོགས་པའི་ཕྱིར། དེ་ནས་གཅིག་ལ་འདོད་པའི་
བྱིས་པ་རྣམས་འདོད་ཡོན་ལྔས་བསྡུས་པའི་གཟུགས་ལ་ཆགས་པ་སྐྱེ་སྟེ། ཡུལ་
དེ་དག་སྡུག་པར་བདེན་པར་སྒྲོ་འདོགས་པའི་ཕྱིར། དེ་ནས་གཅིག་ལ། ཁམས་
གོང་གི་བྱིས་པ་རྣམས་ཆོས་ཅན། དེ་དག་ལ་ཆགས་པ་མི་སྐྱེ་སྟེ། དེ་ལ་མི་སྡུག་
པར་སྒོམ་པའི་སྒོ་ནས་དེ་ལ་ཆགས་པ་དང་བྲལ་བའི་ཕྱིར། ཐ་མ་གཉིས་ལ།
འཕགས་པ་རྣམས་ཆོས་ཅན། དངོས་པོ་ཐམས་ཅད་སྒྱུ་མ་དང་འདྲ་བར་མཐོང་
ནས་མྱ་ངན་ལས་འདའ་བར་འགྱུར་ཏེ། གཟུགས་ཀྱི་རང་བཞིན་སྟོང་ཉིད་མངོན་
སུམ་དུ་རྟོགས་པའི་ཕྱིར།
དོན་བསྡུ་བ་ནི། གཞི་མཐའ་བྲལ་དུ་རྟོགས་པས་གྲོལ་བར་བསྟན།
དགག་བྱ་མ་དམིགས་པས་གྲོལ་བར་བསྟན། དགག་པ་དམིགས་པས་གྲོལ་བར་

22
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བསྟན་པའོ། །དང་པོ་ནི། ལོག་སོགས་བཞི་ལ། རང་བཞིན་མེད་པ་རྟེན་འབྱུང་
གི་སྒྲ་དོན་མངོན་སུམ་དུ་རྟོགས་པ་དེ་དག་ཆོས་ཅན། ལོག་ཤེས་ཀྱིས་གདུང་བའི་
ཉོན་མོངས་པའི་རྐྱེན་དུ་གཞན་དུ་མི་འགྱུར་ཏེ། དངོས་པོ་དངོས་མེད་རང་བཞིན་
མེད་པ་མངོན་སུམ་དུ་རྟོགས་པའི་ཕྱིར། གཉིས་པ་ནི། གཞན་སོགས་བཞི་ལ།
བདག་ཉིད་ཆེན་པོ་འཕགས་པ་རྣམས་ཆོས་ཅན། འདོད་ཡོན་ལ་ཆགས་པ་དང་དེ་
ལ་ཆགས་པ་དང་བྲལ་ནས་ཁམས་གོང་མ་ལ་ཆགས་པར་འགྱུར་བ་མ་ཡིན་ཏེ།
གནས་སམ་རྟེན་རང་བཞིན་མེད་པར་པར་མངོན་སུམ་དུ་རྟོགས་པའི་ཕྱིར། ཁྱབ་པར་
ཐལ། གནས་སམ་རྟེན་བདེན་པར་འཛིན་པ་ཡོད་ན། ཁ་ཅིག་འདོད་ཡོན་ལ་
ཆགས་པ་དང་། ཁ་ཅིག་དེ་ལ་ཆགས་པ་དང་བྲལ་ནས་ཁམས་གོང་གི་འདོད་ཡོན་
དང་རྟེན་ལ་ཆགས་པ་སྐྱེ་བའི་ཕྱིར་རོ། །གསུམ་པ་ནི། གང་སོགས་བཞི་ལ། དེ་
ཆོས་ཅན། ཉོན་མོངས་སྦྲུལ་གྱིས་དཀྲུགས་པའི་སྲིད་པའི་རྒྱ་མཚོ་ལས་བརྒལ་
བར་འགྱུར་ཏེ། རང་བཞིན་མེད་དོ་སྙམ་པའི་གཡོ་བའི་ཡིད་རྟོག་པ་དེ་གཡོ་བ་
མེད་པར་རང་བཞིན་མེད་པ་མངོན་སུམ་དུ་རྟོགས་པའི་ཕྱིར།
གསུམ་པ་བརྩམས་པའི་དགེ་བ་བྱང་ཆུབ་ཏུ་བསྔོ་བ་ནི། དགེ་བ་སོགས་
བཞི་ལ་ཐོབ་པར་ཤོག །གང་ན་རང་བཞིན་མེད་པའི་དོན་ལ་ཆུ་ལ་ཆུ་བཞག་དང་
མར་ལ་མར་བཞག་གི་ཚུལ་དུ་སླར་མི་ལྡང་བའི་ཚུལ་གྱིས་བཞུགས་པ་ཆོས་སྐུ་
དང་། དེའི་དབང་གིས་འགྲོ་དོན་མཛད་པ་གཟུགས་སྐུ་གཉིས་སོ། །དེ་གཉིས་ཀྱི་
རྒྱུ་ཅི་འདྲ་བ་ཞིག་ཡོད་ན། བསོད་ནམས་དང་ཡེ་ཤེས་ཀྱི་ཚོགས་སུའོ། །དགེ་བ་

རིགས་པ་དྲུག་ཅུ་བའི་ཟིན་བྲིས། 23
གང་ལ་བརྟེན་ནས་ན། རིགས་པ་དྲུག་ཅུ་པ་བརྩམས་པའི་འོ། །ཆེད་དུ་བྱ་བ་གང་
གི་དོན་དུ་ན། སྐྱེ་བོ་ཀུན་གྱིའོ། །འདིར་འབད་པའི་དགེ་བ་ལ་བརྟེན་ནས་ཚེ་
རབས་ཀུན་ཏུ་དམ་པའི་ཆོས་ཟབ་མོ་རྟེན་ཅིང་འབྲེལ་འབྱུང་ཟབ་མོ་ཁོང་དུ་ཆུད་པ་
དང༌། དོན་དེ་ཉམས་སུ་ལེན་པ་དང་མི་འབྲལ་བར་ཤོག །འདི་ནི་རྗེ་ཐམས་ཅད་
མཁྱེན་པས་གསུངས་པ་ཀུན་མཁྱེན་དར་མ་རིན་ཆེན་གྱིས་ཟིན་བྲིས་སུ་བཏབ་
པའོ།། །།མངྒ་ལཾ།།
· .

25
༄༅། །རྒྱལ་ཚབ་ཆོས་རྗེས་རྗེའི་དྲུང་དུ་གསན་པའི་
ཤེས་རབ་ལེའུའི་ཟིན་བྲིས་བཞུགས་སོ།།
༧རྗེ་ཙོང་ཁ་པ་བློ་བཟང་གྲགས་པ། ༡༣༥༧-༡༤༡༩
།རྗེ་བཙུན་བླ་མ་དམ་པ་རྣམས་ལ་ཕྱག་འཚལ་ལོ། །མང་ཐོས་རྒྱ་
མཚོའི་ཕ་རོལ་སོན་པ་ཡིས། །རྒྱལ་བའི་གསུང་རབ་ཡོངས་སུ་རྫོགས་པའི་
གནད། །ཇི་བཞིན་གཟིགས་ནས་བརྩེ་བས་སྟོན་མཛད་པ། །རྗེ་བཙུན་བླ་མ་དེ་ལ་
སྤྱི་བོས་འདུད། །བསྟན་པའི་སྙིང་པོ་མཐའ་་བྲལ་དབུ་མའི་དོན། ། ཀླུ་སྒྲུབ་
བཞེད་གཞུང་ཇི་བཞིན་འགྲེལ་མཛད་པ། །ཞི་བ་ལྷ་དང་སློབ་དཔོན་སངས་རྒྱས་
བསྐྱངས། །དཔལ་ལྡན་ཟླ་བ་གྲགས་པའི་ཞབས་ལ་འདུད། །རྒྱལ་སྲས་སྤྱོད་
བའི་གཙོ་བོ་ཤེར་ཕྱིན་དོན། །ཕྱོགས་འདིར་མཁས་མང་དུ་མས་རྣམ་ཕྱེ་མོད། །དེ་
དག་རྣམས་ལས་ཆེས་ཆེར་འཕགས་པའི་སྲོལ། །རྗེ་བཙུན་བླ་མའི་དྲིན་ལས་
འདིར་བཤད་བྱ།།
དེ་ལ་འདིར། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། དང༌
པོར་དལ་འབྱོར་དོན་ཆེ་བ་དང་། རྙེད་པར་དཀའ་བ་བསམས་ནས་དལ་འབྱོར་གྱི་
རྟེན་ལ་སྙིང་པོ་ལེན་འདོད་སྐྱེས་པ་ན་སྙིང་པོ་ལེན་པའི་མཆོག་ནི་ཐེག་པ་ཆེན་པོར་
འཇུག་པ་ཡིན་ལ། དེའི་ཡན་ལག་ཏུ་སྐྱེས་བུ་ཆུང་འབྲིང་གི་བསམ་པ་སྦྱང་བ་སྔོན་
དུ་བཏང་ནས་སྨོན་པ་བྱང་ཆུབ་ཀྱི་མཆོག་ཏུ་སེམས་བསྐྱེད། དེའི་རྗེས་སུ་འཇུག་

26
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སེམས་ལེན་པའི་ཆོ་གས་སྡོམ་པ་བཟུང་སྟེ་བྱང་ཆུབ་སེམས་དཔའི་སྤྱོད་པ་ལ་སློབ་
ཚུལ་རྒྱས་པར་སྟོན་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་ལེའུ་
འདིས་སྟོན་པ་ཡིན་ནོ།།
དེ་ལ་གསུམ་སྟེ། ཐར་པ་ཐོབ་པར་འདོད་པས་དེ་ཁོ་ན་ཉིད་རྟོགས་པའི་
ཤེས་རབ་བསྐྱེད་དགོས་པར་བསྟན་པ་དང་། དེ་ཁོ་ན་ཉིད་རྟོགས་པའི་ཤེས་རབ་ཇི་
ལྟར་བསྐྱེད་པའི་ཐབས་དང་། དེས་ན་དེ་བསྐྱེད་པ་ལ་འབད་པར་གདམས་པའོ།།
དང་པོ་ནི། རང་གཞན་གྱི་འཁོར་བའི་སྡུག་བསྔལ་དག་ཉེ་བར་ཞི་བར་འདོད་པས་
དེ་ཁོ་ན་ཉིད་རྟོགས་པའི་ཤེས་རབ་བསྐྱེད་པར་བྱ་སྟེ། སྔར་གོང་དུ་བཤད་པའི་སྦྱིན་
པ་ལ་སོགས་པའི་ཡན་ལག་སྟེ་རྒྱུ་ཚོགས་འདི་དག་ཐམས་ཅད་ནི་ཐུབ་པ་སངས་
རྒྱས་བཅོམ་ལྡན་འདས་ཀྱིས་དེ་ཁོ་ན་ཉིད་རྟོགས་པའི་ཤེས་རབ་བསྐྱེད་པའི་དོན་དུ་
གསུངས་པ་དེའི་ཕྱིར་ནའོ། །གཞན་རྒྱུད་ཀྱི་སྡུག་བསྔལ་མཐའ་དག་ཞི་བར་བྱེད་
པ་ལ་བླ་ན་མེད་པའི་བྱང་ཆུབ་ཐོབ་དགོས་པས་དེ་ཁོ་ན་ཉིད་རྟོགས་དགོས་
ཀྱང་། རང་རྒྱུད་ཀྱི་སྡུག་བསྔལ་ཞི་བ་ལ་དེ་ཁོ་ན་ཉིད་རྟོགས་ཅི་དགོས་སྙམ་ན།
པོ་
མགོན་པོ་ཀླུ་སྒྲུབ་ཀྱིས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་
འཛིན་ཡོད། །ཅེས་ཕུང་པོ་ལ་བདེན་འཛིན་ཡོད་པ་དེ་སྲིད་དུ་ང་དང་ང་ཡི་བ་རང་
གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟ་མི་ལྡོག་པར་གསུངས་པས།
ཉན་རང་དགྲ་བཅོམ་པས་འཇིག་ལྟ་ཟད་པར་མ་སྤངས་པ་སུའ ང་མི་འདོད་ཅིང་དེ་
ལ་ཕུང་པོ་བདེན་འཛིན་ཟད་དགོས་པས་ཉན་རང་འཕགས་པས་ཀྱང་ཕུང་པོ་བདེན་

ཤེས་རབ་ལེའུའི་ཟིན་བྲིས། 7
མེད་དུ་རྟོགས་པར་བཞེད་པ་ལྟར་སློབ་དཔོན་འདིས་ཀྱང་འཁོར་བའི་སྡུག་བསྔལ་
ཞི་བ་ལའང་དེ་ཁོ་ན་ཉིད་རྟོགས་དགོས་པར་བཞེད་དེ། འོག་ཏུའ ང་འཆད་པར་
འགྱུར་རོ། །འདི་དག་གི་རྣམ་གཞག་རྒྱས་པར་ཤེས་པར་འདོད་ན། ལྷ་དང་
བཅས་པའི་འཇིག་རྟེན་ཐམས་ཅད་ཀྱི་འདྲེན་པ་རྗེ་རིན་པོ་ཆེ་ཐམས་ཅད་མཁྱེན་པ་
བློ་བཟང་གྲགས་པ་དཔལ་བཟང་པོའི་ཞལ་སྔ་ནས་མཛད་པའི་དབུ་མ་ལ་འཇུག་
པའི་རྣམ་བཤད་ཆེན་མོ་ལས་ཤེས་པར་བྱའོ། །གཞུང་འདིས་ཉན་རང་ལ་ཆོས་ཀྱི་
བདག་མེད་རྟོགས་པ་མེད་པར་བསྟན་པ། འདིའི་རྣམ་བཤད་བྱེད་པ་དུ་མས་
འཆད་པ་ནི་གཞུང་གི་དོན་ཕྱིན་ཅི་ལོག་ཡིན་པར་གསལ་བར་རྟོགས་ཏེ་འཆད་པར་
འགྱུར་རོ།། 
ཡན་ལག་འདི་དག་ཅེས་བ་ལེའུ་བརྒྱད་པ་ནས་བཤད་པའི་ཞི་གནས་ཙམ་
ལ་འཆད་པ་དང༌། སྦྱིན་སོགས་ཕར་ཕྱིན་ལྷག་མ་ཐམས་ཅད་ལ་འཆད་པའི་
ལུགས་གཉིས་ལས། ལེའུ་སྔ་ཕྱི་གཉིས་ཙམ་གྱི་འབྲེལ་ལ་སྦྱར་ན་སྔ་མའང་རུང་
མོད་ཀྱང་འདིར་ཕྱི་མ་ལྟར་བཤད་ན་ལེགས་སོ། །སྦྱིན་པ་ལ་སོགས་པའི་ཡན་
ལགཤེས་རབ་ཀྱི་དོན་དུ་གསུངས་ཞེས་པ་ལ་དོགས་པ་འདི་ལྟར་དཔྱད་དེ། དེ་ཁོ་
ན་ཉིད་ཐོས་བསམ་གྱིས་རྟོགས་པ་ལ་སྦྱིན་པ་སོགས་སྔོན་དུ་འགྲོ་དགོས་པ་མིན་
ཏེ༑ སྤྱིར་སྟོང་ཉིད་རྟོགས་པ་ལ་ཚོགས་བསགས་དགོས་ཀྱང་འདིར་བཤད་པ་འདྲ་
བའི་བྱང་ཆུབ་སེམས་དཔའི་སྤྱོད་པ་སྔོན་དུ་འགྲོ་མི་དགོས་ཏེ། སློབ་དཔོན་ཞི་བ་
འཚོས་སྟོང་ཉིད་ཐོས་བསམ་གྱིས་གཏན་ལ་འབེབས་ཚུལ་གཉིས་བཤད་པ་བཞིན་

28
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ནོ༑ ༑སྟོང་ཉིད་ལ་ཡིད་འགྱུར་བའི་མྱོང་བ་སྐྱེ་བ་ལ་དེ་དག་སྔོན་དུ་འགྲོ་དགོས་
པའང་མིན་ཏེ། དེ་ལྟ་ན་མི་རྟོག་པ་རྟོགས་པ་ལྟ་བུའི་ཉམས་མྱོང་ལའང་དེ་དག་
སྔོན་དུ་འགྲོ་དགོས་པར་མཚུངས་སོ། །སྟོང་ཉིད་རྟོགས་པའི་སྒོམ་བྱུང་གི་ལྷག་
མཐོང་སྐྱེ་བ་ལ་དེ་དག་སྔོན་དུ་འགྲོ་དགོས་པའང་མིན་ཏེ། བྱང་ཆུབ་སེམས་
དཔའི་སྤྱོད་པ་དེ་དག་སྔོན་དུ་མ་སོང་ཡང་ཉན་རང་གི་དེ་ཁོ་ན་ཉིད་རྟོགས་པའི་
ཚུལ་སྔར་བཤད་པ་བཞིན་ནོ། །སྟོང་ཉིད་རྟོགས་པའི་ཤེས་རབ་ཀྱིས་ཆོས་སྐུའི་
ཉེར་ལེན་བྱེད་ཅིང་སྦྱིན་སོགས་ཐབས་རྣམས་ཀྱིས་དེའི་ལྷན་ཅིག་བྱེད་རྐྱེན་བྱེད་
པས་ཤེས་རབ་ཀྱིས་འབྲས་བུ་དེ་ཐོབ་པ་ལ། སྦྱིན་སོགས་རྣམས་ཀྱིས་འཕེན་པས་
དེ་དག་ཤེས་རབ་ཀྱི་དོན་དུ་གསུངས་སོ་ཞེ་ན། དེ་ལྟ་ན་ཤེས་རབ་དེ་དག་གི་དོན་དུ་
གསུངས་ཞེས་གོ་ལྡོག་ནའང་མཚུངས་སོ། །དེས་ན་སྟོང་ཉིད་རྟོགས་པའི་ཤེས་
རབ་མེད་ན། སྒྲིབ་གཉིས་གང་གིའང་ས་བོན་ཟད་པར་བྱེད་མི་ནུས་ལ། ཉོན་སྒྲིབ་
ཀྱི་ས་བོན་ཟད་པ་ཙམ་ལ་ཚོགས་མཐའ་ཡས་པས་བརྒྱན་པ་མི་དགོས་ཀྱང་། ཤེས་
སྒྲིབ་ཀྱི་ས་བོན་ཟད་པ་ལ་དགོས་ཤིང་འདིར་ཡང་གཙོ་བོ་ཤེས་སྒྲིབ་ཟད་པའི་དོན་
དུ་ཡིན་པས། ཡན་ལག་འདི་དགཤེས་རབ་དོན་དུ་གསུངས་པ་ཡིན་ནོ། །བདེན་
འཛིན་ཉོན་སྒྲིབ་ཏུ་བྱེད་པ་སློབ་དཔོན་ཀླུ་སྒྲུབ་ཀྱི་བཞེད་པ་ཡིན་ཅིང་སློབ་དཔོན་
འདིའང་དེ་ལྟར་དུ་མཛད་དོ། །ཆོས་ཡང་དག་པར་སྡུད་པའི་མདོ་ལས། སེམས་
མཉམ་པར་བཞག་ན་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་
གསུངས་པ་དང་། བསླབ་བཏུས་ལས་ཀྱང་། མཉམ་གཞག་ཡང་དག་ཇི་བཞིན་

ཤེས་རབ་ལེའུའི་ཟིན་བྲིས། 29
དུ༔ ཤེས་པར་འགྱུར་ཞེས་ཐུབ་པས་གསུངས། །ཞེས་གསུངས་པའི་མཉམ་
གཞག་ཞི་གནས་དང་། ཇི་ལྟ་བ་བཞིན་དུ་ཤེས་པ་ལྷག་མཐོང་ཡིན་པས་ལེའུ་
བརྒྱད་པ་ནས་བཤད་པའི་བསམ་གཏན་གྱི་ཕར་ཕྱིན་འདིར་བསྟན་པའི་ཤེར་ཕྱིན་
གྱི་རྒྱུའི་ཡན་ལག་ཏུ་འགྱུར་བ་ཡིན་ནོ།།
གཉིས་པ་ལ། བདེན་གཉིས་ཀྱི་རྣམ་གཞག་དང་། ཐར་པ་ཙམ་ཐོབ་པར་
འདོད་པས་ཀྱང་སྟོང་ཉིད་རྟོགས་དགོས་པར་སྒྲུབ་པ་དང་། སྟོང་ཉིད་སྒྲུབ་པའི་
རིགས་པ་རྒྱས་པར་བཤད་པའོ། །དང་པོ་ལ། དངོས་དང་། སྟོང་པ་ཉིད་ལ་
དགོས་ནུས་མེད་པའི་རྩོད་པ་སྤང་བའོ། །དང་པོ་ལ། བདེན་གཉིས་ཀྱི་དབྱེ་བ་
དང༌། མཚན་ཉིད་དང༌། དེ་གཏན་ལ་འབེབས་པའི་གང་ཟག་ངོས་བཟུང་བའོ། །
བཏུས་
དང་པོ་ནི། བསླབ་སུ། ཡབ་སྲས་མཇལ་བའི་མདོ་དྲངས་པ་ལས། འདི་
ལྟར་དེ་བཞིན་གཤེགས་པས་ཀུན་རྫོབ་དང་དོན་དམ་པ་གཉིས་ཐུགས་སུ་ཆུད་
དེ༑ ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད་དེ།
དེའང་བཅོམ་ལྡན་འདས་ཀྱིས་སྟོང་པ་ཉིད་དུ་རབ་ཏུ་གཟིགས་རབ་ཏུ་མཁྱེན།
ལེགས་པར་མངོན་དུ་བྱས་པས་དེའི་ཕྱིར་ཐམས་ཅད་མཁྱེན་པ་ཞེས་བྱའོ་ཞེས་
གསུངས་ཏེ། ཤེས་པར་བྱ་བ་ཡང་ཞེས་པས་ཤེས་བྱ་དབྱེ་གཞི་དང་། འདིར་ཟད་
དོ་ཞེས་པས་བདེན་གཉིས་སུ་གྲངས་ངེས་པ་དང་། བདེན་པ་གཉིས་ཀ་དེ་བཞིན་
གཤེགས་པས་ཐུགས་སུ་ཆུད་པའི་ཕྱིར། ཐམས་ཅད་མཁྱེན་པར་བསྟན་ནོ།།
དེས་ན་དོན་དམ་བདེན་པ་ཤེས་བྱ་མ་ཡིན་པ་དང་། བློ་གང་གིས་ཀྱང་མ་

30 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྟོགས་པ་སྤྱོད་འཇུག་གི་དགོངས་པར་འཆད་པ་ནི། ལོག་པར་འཆད་པའོ། །ཀུན་
རྫོབ་ཀྱི་བདེན་པ་དང་དོན་དམ་པའི་བདེན་པ་གཉིས་སུ་འབྱེད་པ་ནི་དབྱེ་བའི་ངོ༌
བོའོ། ། ཕྱེ་བའི་དོན་ལའང་མི་འདྲ་བ་དུ་མ་ཞིག་འདུག་ཀྱང་། འདིར་ནི་གཉིས་ཀ་
ལ་ངོ་བོ་ཡོད་ལ། དེ་ལ་ངོ་བོ་གཅིག་དང་ཐ་དད་གང་ཡང་མིན་པ་མི་སྲིད་པའི་
ཕྱིར་དང་། ཆོས་ཅན་རྣམས་བདེན་སྟོང་ལས་ངོ་བོ་ཐ་དད་ན་བདེན་གྲུབ་ཏུ་འགྱུར་
བ་སོགས་མདོ་དགོངས་འགྲེལ་ལས་བཤད་པའི་གནོད་པ་དེ་དག་འཇུག་ལ། ཐ་
མི་དད་ཡིན་ནའང་དེ་ནས་བཤད་པའི་གནོད་པར་འགྱུར་བས་བྱས་མི་རྟག་ལྟར་ངོ་
བོ་གཅིག་ལ་ལྡོག་པ་ཐ་དད་དོ། དེས་ན་ཤེས་པར་བྱ་བ་འདི་ནི་དབྱེ་གཞི། དབྱེ་ན་
བདེན་པ་གཉིས་སུ་ཡོད་ཅིང་དེར་གྲངས་ངེས་པར་འདོད་དོ། །དབྱེ་བའི་ངོ་བོ་ནི་
ཐ་སྙད་པའི་ཚད་མས་རྙེད་པའི་དོན་ཀུན་རྫོབ་བདེན་པ་དང་ནི་དོན་དམ་པའི་ཚད་
མས་རྙེད་པའི་དོན་དོན་དམ་པའི་བདེན་པ་སྟེ་གཉིས་སོ།།
གཉིས་པ་ནི། གཞན་གྱི་ལུགས་དགག་པ་དང་། རང་གི་ལུགས་བཞག་
པ་གཉིས་ཀྱིས་ཤེས་པར་བྱའོ། །དང་པོ་ནི། ཁ་ཅིག་རྐང་པ་དང་པོ་དམ་བཅའ་
དང་། ཕྱི་མ་རྟགས་སུ་བྱེད་པ་ནི་རྣམ་པ་ཐམས་ཅད་དུ་མི་རིགས་ཏེ། དོན་གང་
ཞིག་མངོན་སུམ་དུ་རྟོགས་པས་དྲི་མ་ཟད་པར་བྱེད་པའི་ཤེས་བྱ་ཞིག་ཁས་མི་ལེན་
ན་དྲི་མ་ཟད་པ་མི་སྲིད་པས་སངས་རྒྱས་དང་སེམས་ཅན་གང་ཡང་བཞག་ཏུ་མེད་
པའི་སྐུར་འདེབས་འབའ་ཞིག་ཏུ་འགྱུར་ལ། ཁས་ལེན་ན་དོན་དམ་བདེན་པ་ཡུལ་
དང་། དེ་རྟོགས་པའི་བློ་མི་འདོད་པ་འགལ། ཀུན་རྫོབ་ཡིན་ན། དོན་དམ་མི་

31
ཤེས་རབ་ལེའུའི་ཟིན་བྲིས།
འཇལ་བས་ཁྱབ་པར་འདོད་ན། དོན་དམ་བདེན་པ་རང་ཉིད་ཀྱིས་རང་ཉིད་འཇལ་
བ་མི་སྲིད་པས་འཇལ་བྱེད་མེད་པའི་ཕྱིར་གཏན་མེད་དུ་འགྱུར་ལ། དེ་མེད་ན་
བདེན་པ་གཉིས་ཀྱི་དབྱེ་བ་བྱས་པ་ལ་དགོས་པ་ཅི་ཞིག་ཡོད། གཞན་ཡང་ཀུན་
རྫོབ་བདེན་པས་སྟོང་པ་ཡིན་ན། བདེན་སྟོང་ཉིད་དོན་དམ་བདེན་པར་ཁས་བླངས་
པ་ལ་གནོད་པ་ཅུང་ཟད་ཀྱང་མེད་ལ་དེ་མིན་ན་ཀུན་རྫོབ་བདེན་གྲུབ་ཏུ་འགྱུར་ཏེ།
རྩོད་ཟློག་ལས། རང་བཞིན་མེད་པ་ཉིད་ཟློག་ན། །རང་བཞིན་ཉིད་དུ་རབ་གྲུབ་
འགྱུར། །ཞེས་གསུངས་པས་སོ།།
གཉིས་པ་ནི། རྐང་པ་དང་པོས། དོན་དམ་བདེན་པའི་མཚན་ཉིད་དང་།
གཉིས་པས་ཀུན་རྫོབ་བདེན་པའི་མཚན་ཉིད་སྟོན་པ་ཡིན་ལ། བློ་སྔ་ཕྱི་གཉིས་སྣང་
ཅན་གྱི་བློ་ཡིན་གྱི་བློ་ཙམ་མིན་ལ་དེའང་འཇལ་ཚུལ་གྱི་དབང་དུ་བྱས་པ་ཡིན་
༑དེས་ན་འདི་ལྟར་སྦྱར་ཏེ། གང་ཟག་དང་ཕུང་པོ་རང་བཞིན་གྱིས་དབེན་པ་
མཚན་གཞི། དོན་དམ་བདེན་པར་མཚོན། རང་ཉིད་དངོས་སུ་རྟོགས་པའི་བློ་
མངོན་སུམ་ཚད་མ་དེ་ལ་རང་ཉིད་གཉིས་སུ་སྣང་བའི་སྒོ་ནས་དེའི་སྤྱོད་ཡུལ་དུ་
བ་བ་མིན་པ་གང་ཞིག་རང་འཇལ་བའི་མངོན་སུམ་ཚད་མ་དེས་ཤེས་པར་བྱ་
འགྱུར་
བ་ཡིན་པའོ། །འདི་ནི་འཇུག་པ་ལས། རབ་རིབ་མཐུ་ཡིས་སྐྲ་ཤད་ལ་སོགས་
པའི། །ངོ་བོ་ལོག་པ་གང་ཞིག་རྣམ་བརྟགས་པ། །དེ་ཉིད་བདག་ཉིད་གང་དུ་མིག་
དག་པས། །མཐོང་དེ་དེ་ཉིད་དེ་བཞིན་འདིར་ཤེས་གྱིས། །ཞེས་བཤད་པ་དང་
དོན་འདྲ་བ་ཡིན་ནོ། །གང་ཟག་དང་ཕུང་པོ་མཚན་གཞི། ཀུན་རྫོབ་བདེན་པ་ཡིན་

32
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་མཚོན། རང་ཉིད་དངོས་སུ་རྟོགས་པའི་བློ་མངོན་སུམ་ཚད་མ་དེ་ལ་ནི་རང་
ཉིད་གཉིས་སུ་སྣང་བའི་སྒོ་ནས་རྟོགས་པར་བྱ་བའོ། །འདི་དག་གི་མཐའ་དཔྱོད་
རྒྱས་པར་ནི་རྗེ་ཉིད་ཀྱིས་མཛད་པའི་འཇུག་པའི་རྣམ་བཤད་ལས་ཤེས་པར་བྱའོ།།
བདེན་གཉིས་ཀྱི་མཚན་ཉིད་འདི་ལྟར་ཞིབ་ཏུ་བཤད་དགོས་པ་ནི། སངས་
རྒྱས་ཀྱིས་ཇི་ལྟ་བ་མཁྱེན་པའི་ཡེ་ཤེས་དེ་ཉིད་ཀྱིས་ཇི་སྙེད་པ་མཁྱེན། ཇི་སྙེད་པ་
མཁྱེན་པ་དེས་ཇི་ལྟ་བ་མཁྱེན་ཡང་། ཇི་ལྟ་བ་ལ་ཆུ་ལ་ཆུ་བཞག་དང་། ཇི་སྙེད་པ་
ལ་གཉིས་སྣང་དང་བཅས་པས་མཁྱེན་པ་རྣམས་ལའང་ཁྱབ་པའི་དབང་དུ་བྱས་
པའོ།།
གསུམ་པ་ལ། བདེན་གཉིས་གཏན་ལ་འབེབས་འདོད་པའི་གང་ཟག་གི་
དབང་དུ་བྱས་པའི་དབྱེ་བ་དང་། བློ་མཐོ་དམན་གྱི་ཁྱད་པར་བཤད་པའོ། །དང་
པོ་ནི། བདེན་གཉིས་གཏན་ལ་འབེབས་འདོད་པའི་གང་ཟག་ནི་དེ་ལ་འཇིག་རྟེན་
ཏེ་ཕུང་པོ་ལ་བརྟེན་ནས་བཏགས་པའི་གང་ཟག་ཡིན་ལ་དེའང་རྣམ་པ་གཉིས་སུ་
མཐོང་སྟེ་ཞི་ལྷག་ཟུང་འབྲེལ་གྱི་ཏིང་ངེ་འཛིན་དང་ལྡན་པའི་རྣལ་འབྱོར་པ་ཆོས་
ཐམས་ཅད་རང་བཞིན་གྱིས་སྟོང་པར་རྟོགས་པ་དང་ཕལ་པ་དངོས་པོར་སྨྲ་
བའོ། །གཙོ་བོའི་དབང་དུ་བྱས་པ་ཡིན་གྱི་སྟོང་ཉིད་ཐོས་བསམ་གྱིས་རྟོགས་པ་
དང༌། གྲུབ་མཐས་བློ་མ་བསྒྱུར་བའི་གང་ཟག་རྣམས་ཀྱང་དེ་དག་གི་ཕྱོགས་སུ་
བསྡུ་བར་བྱའོ།།
གཉིས་པ་ནི། དེ་ལ་འཇིག་རྟེན་ཕལ་པ་རྡུལ་ཕྲན་ཆ་མེད་དང་ཤེས་པ་སྐད་

33
ཤེས་རབ་ལེའུའི་ཟིན་བྲིས།
ཅིག་ཆ་མེད་དང་དངོས་བོ་ཙམ་བདེན་པར་འདོད་པ་ལ་ནི་རྣལ་འབྱོར་བ་ཡང་ཡིན་
ལ་འཇིག་རྟེན་པ་ཡང་ཡིན་པས་རྣལ་འབྱོར་འཇིག་རྟེན་རང་བཞིན་མེད་པར་རྟོགས་
པའི་གང་ཟག་དེས་དངོས་པོར་སྨྲ་བ་གྲུབ་མཐའ་འོག་མ་རྣམས་ལ་གནོད་ཅིང་ཞི་
ལྷག་ཟུང་འབྲེལ་གྱི་རྣལ་འབྱོར་པའང་གོང་མ་གོང་མ་རྣམས་ཀྱིས་འོག་མ་འོག་མ་
རྣམས་ལ་གནོད་དེ། དབུ་མ་པས་སེམས་ཙམ་པ་ཤེས་པ་བདེན་པར་འདོད་པ་
རིགས་པས་ཁེགས་ལ། དེས་མདོ་སྡེ་པ་རྡུལ་ཕྲན་ཆ་མེད་ཁས་ལེན་པ་རིགས་
བས་ཁེགས་པའོ། །སྟོང་ཉིད་རྟོགས་པའི་རྣལ་འབྱོར་པ་ནང་ཕན་ཚུན་གཅིག་གིས་
གཅིག་ལ་མི་གནོད་དམ་སྙམ་ན། སྟོང་ཉིད་རྟོགས་པའི་རྣལ་འབྱོར་པའང་བློའི་
ཁྱད་པར་གྱིས་ས་གཉིས་པ་ལ་སོགས་པ་གོང་མ་གོང་མ་ལ་གནས་པ་རྣམས་ཀྱིས་
ས་དང་པོ་བ་ལ་སོགས་པ་ས་འོག་མ་ལ་གནས་པ་རྣམས་ལ་གནོད་པ་སྟེ་ཟིལ་
གྱིས་གནོན་པ་ཡིན་ནོ། །རྒྱུད་གཅིག་པའི་དབང་དུ་བྱས་ན། བློ་འཕེལ་བའི་ཁྱད་
པར་གྱིས་ས་འོག་མར་སྒོམ་སྤང་གི་ས་བོན་ལ་གནོད་མི་ནུས་པས་གོང་མར་གནོད་
པ་སོགས་ཀྱང་དོན་གྱིས་འཕངས་པར་ཤེས་པར་བྱའོ།།
གཞུང་འདི་དག་བཀོད་པའི་དགོས་པ་ནི། བློ་ལ་ཀུན་རྫོབ་རྟོགས་པའི་བློ་
དང་། དོན་དམ་རྟོགས་པའི་བློ་གཉིས་སུ་ངེས་པར་བྱས་ནས། ཀུན་རྫོབ་རྟོགས་
པའི་ཚད་མས་ཀྱང་དོན་དམ་རྟོགས་པའི་བློ་ལ་མི་གནོད་ན། རྡུལ་ཕྲན་ཆ་མེད་དུ་
ཞེན་པ་རྣམས་ཀྱིས་གནོད་པ་ལྟ་ཅི་སྨོས། དོན་དམ་རྟོགས་པའི་བློས་མཐར་འཛིན་
ཐམས་ཅད་ལ་གནོད་པར་ཤེས་པར་བྱ་བའི་ཆེད་ཡིན་ནོ།།

34
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ལ། དངོས་དང་། དེ་ལ་གནོད་པ་སྤང་པའོ། །དང་པོ་ནི།
ཕལ་པའི་གྲུབ་མཐའ་ལ་ཆོས་ཐམས་ཅད་རང་བཞིན་མེད་པར་རྟོགས་པའི་རྣལ་
འབྱོར་པའི་རིགས་པས་གནོད་པ་མི་འཐད་དེ། རང་བཞིན་མེད་པའི་སྒྲུབ་བྱེད་
མེད་པའི་ཕྱིར་དང༌། རང་བཞིན་མེད་ན་འབྲས་བུ་སངས་རྒྱས་ཀྱི་དོན་དུ་སྦྱིན་
སོགས་ལ་སློབ་པ་དོན་མེད་པར་འགྱུར་རོ་ཞེ་ན། རང་བཞིན་མེད་པའི་སྒྲུབ་བྱེད་
མེད་པ་མ་ཡིན་པར་ཐལ། དབུ་མ་པ་དང་དངོས་པོར་སྨྲ་བ་གཉིས་ཀ་ལའང་ནི་
བརྫུན་པར་གྲགས་ཤིང་འདོད་པའི་རྨི་ལམ་དང་སྒྱུ་མ་ལ་སོགས་པའི་དཔེས་ཏེ་དེ་
ལ་བརྟེན་ནས་རང་བཞིན་མེད་པར་གྲུབ་པའི་ཕྱིར། རང་བཞིན་མེད་ན་སྦྱིན་
སོགས་ལ་སློབ་པ་དོན་མེད་དུ་འགྱུར་བ་མ་ཡིན་པར་ཐལ། སངས་རྒྱས་ལ་
སོགས་པའི་འབྲས་བུ་ཐོབ་པའི་དོན་དུ་སྦྱིན་སོགས་བདེན་པར་མ་གྲུབ་ཀྱང་མ་
བརྟགས་མ་དཔྱད་པ་བརྫུན་པ་སྒྱུ་མ་ལྟ་བུར་རྟོགས་པའི་ཤེས་རབ་ཀྱིས་ཟིན་ནས་
འཇུག་པའི་ཕྱིར། རང་བཞིན་མེད་རྟོགས་ཀྱི་ཤེས་རབ་ཀྱིས་མ་ཟིན་ན་ཕར་ཕྱིན་
ལྷག་མ་རྣམས་ཀྱིས་ཕར་ཕྱིན་གྱི་མིང་མི་འཐོབ་ཅིང་། དེའི་དམིགས་བུ་དང་
བཅས་པས་རྣམ་མཁྱེན་གྱི་གྲོང་ཁྱེར་དུ་བགྲོད་དགོས་པའི་ཕྱིར་རོ། །བཙོ་སྲེག་ལ་
སོགས་པའི་དོན་བྱེད་ནུས་པའི་མེ་ལ་སོགས་པ་མངོན་སུམ་གྱིས་གྲུབ་པ་འདི་ཁྱེད་
ཀྱང་ཁས་ལེན་ན་ཁོ་བོ་ཅག་འདི་ལ་བདེན་པར་གྲུབ་བ་ཞེས་ཟེར་བ་ཡིན་པས། འུ་
བུ་ཅག་རྩོད་དོན་མེད་ལ། འདི་ཁས་མི་ལེན་ན། མངོན་སུམ་དང་འགལ་བ་
སོགས་ཀྱི་གནོད་པ་དུ་མར་འགྱུར་རོ་ཞེ་ན། འདི་དག་ནི་དངོས་པོ་རང་བཞིན་

35
ཤེས་རབ་ལེའུའི་ཟིན་བྲིས།
གྱིས་མེད་ན་ཡེ་མེད་དུ་འགྱུར་ཞིང་། ཡོད་ན་རང་བཞིན་གྱིས་ཡོད་དགོས་སྙམ་པ་
བདེན་གཉིས་འགལ་བར་འཛིན་པའི་རྩོད་པའོ། །དབུ་མ་པ་དང་། དངོས་པོར་སྨྲ་
བའི་འཇིག་རྟེན་པ་ཡིས་མེ་ལ་སོགས་པའི་དངོས་པོ་གཉིས་ཀས་ཚད་མས་མཐོང་
ཞིང་ཁས་ལེན་པ་ཡིན་ཡང་དངོས་པོར་སྨྲ་བས་ཡང་དག་པར་གྲུབ་པ་ཉིད་དུ་རྟོག་
ཅིང་ཁས་ལེན་པར་བྱེད་ཀྱི་བདེན་སྟོང་སྒྱུ་མ་ལྟ་བུར་ཁོང་དུ་ཆུད་པ་མིན་ལ། དབུ་
མ་པས་ཁོང་དུ་ཆུད་པས་འདིར་ཡང་རྣལ་འབྱོར་པ་དབུ་མ་པ་དང་འཇིག་རྟེན་
དངོས་པོར་སྨྲ་བ་རྩོད་པ་ཡིན་ནོ། །ཡང་ན་འཇིག་རྟེན་པ་སྔ་མ་དངོས་སྨྲ་བ་འབའ་
ཞིག་ལ་སྦྱར་རོ།།
གཉིས་པ་ལ། མདོ་སྡེ་པ་ལ་སོགས་པའི་དངོས་སྨྲ་བ་སྤྱིར་དགག་པ་
དང་། སེམས་ཙམ་པའི་འདོད་པ་བྱེ་བྲག་ཏུ་དགག་པ་དང་། སྟོང་ཉིད་རྟོགས་
པའི་ལམ་དབུ་མ་ལ་དགོས་ནུས་མེད་པར་ཐལ་བ་སྤང་བའོ། །དང་པོ་ལ། མངོན་
སུམ་གྱིས་གནོད་པ་དགག་པ་དང་། ལུང་གིས་གནོད་པ་དགག་པའོ། །དང་པོ་
ནི༑ རང་བཞིན་གྱིས་མ་གྲུབ་ན། གཟུགས་སོགས་ཡུལ་ལྔ་མངོན་སུམ་གྱིས་
མཐོང་བ་དང་འགལ་ལོ་ཞེ་ན། མི་འགལ་ཏེ། གཟུགས་ལ་སོགས་པ་མངོན་སུམ་
ཚད་མས་གྲུབ་པ་ཉིད་ཀྱང་ནི་གྲགས་པས་གྲུབ་པའི་ཀུན་རྫོབ་པ་ཙམ་ལ་ཚད་མར་
སོང་བ་ཡིན་གྱི། གཟུགས་སོགས་ཀྱི་དེ་ཁོ་ན་ཉིད་ཚད་མ་དེས་གྲུབ་པ་དང་། དེ་
ལ་ཚད་མར་སོང་བ་མིན་ཏེ། དེ་ལྟ་ན་སོ་སོ་སྐྱེ་བོ་རྣམས་ཀྱིས་ཀྱང་དེ་ཁོ་ན་ཉིད་
མཐོང་བས་འཕགས་ལམ་བསྐྱེད་པ་དགོས་པ་མེད་པར་འགྱུར་བ་དང་། ཏིང་

36
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
འཛིན་རྒྱལ་པོ་ལས། མིག་དང་རྣ་བ་སྣ་ཡང་ཚད་མ་མིན། ཞེས་སོགས་ཀྱང་དེ་ཁོ་
ན་ཉིད་ལ་ཚད་མ་ཡིན་པ་བཀག་པར་ཤེས་པར་བྱའོ། །གཟུགས་ལ་སོགས་པ་
རང་གི་མཚན་ཉིད་ཀྱིས་མ་གྲུབ་ན་ཇི་ལྟར་གྲགས་ཤིང་། གྲགས་ནའང་ཇི་ལྟར་
བརྫུན་པ་ཡིན་ཞེ་ན། དེ་ནི་བུད་མེད་ཀྱི་ལུས་མི་གཙང་བ་ལ་སོགས་པ་ལ་གཙང་
བ་སོགས་སུ་གྲགས་པ་བཞིན་དུ་དངོས་པོ་རྣམས་བརྫུན་པ་ཡིན་ནོ།།
གཉིས་པ་ལ། འདུས་བྱས་མི་རྟག་པ་སོགས་སུ་སྟོན་པའི་ལུང་དྲང་དོན་
དུ་བསྟན་པ་དང་། ངེས་དོན་ཡིན་པ་དགག་པ་དང་། དེ་ལ་འགལ་བ་སྤང་པའོ། །
དང་པོ་ནི། གཟུགས་ལ་སོགས་པ་རང་བཞིན་གྱིས་མ་གྲུབ་ན། མདོ་ལས་མི་རྟག་
པ་སོགས་སུ་གསུངས་པ་དང་འགལ་ལོ་ཞེ་ན། མི་འགལ་ཏེ། འཇིག་རྟེན་པ་དེ་
ཁོ་ན་ཉིད་ལ་རིམ་གྱིས་གཞུག་པའི་དོན་དུ་ནི་མགོན་པོས་དངོས་པོ་མི་རྟག་པར་
བསྟན་ཏོ།།
 གཉིས་པ་ནི། དེ་ཁོ་ན་ཉིད་དུ་དངོས་པོ་དེ་དག་སྐད་ཅིག་མ་ཉིད་དུ་གྲུབ་
པ་མིན་ཏེ་དེ་ཁོ་ན་ཉིད་དུ་གཅིག་དང་དུ་མ་གང་དུའང་མ་གྲུབ་པའི་ཕྱིར་རོ།།
གསུམ་པ་ལ། ཀུན་རྫོབ་ཏུའང་མ་གྲུབ་པ་སྤང་བ་དང་། ཚོགས་གསོག་
པ་མི་འཐད་པ་སྤང་བ་དང་། ཉིང་མཚམས་པ་སྦྱོར་བ་མི་འཐད་པ་སྤང་བ་དང༌།
དགེ་སྡིག་གི་རྣམ་དབྱེ་མི་འཐད་པ་སྤང་བ་དང་། འཁོར་འདས་ཀྱི་རྣམ་དབྱེ་སོ་
སོར་ངེས་པ་མི་འཐད་པ་སྤང་བའོ། །དང་པོ་ནི། ཀུན་རྫོབ་ཏུའང་འདུས་བྱས་མི་
རྟག་པར་གྲུབ་པ་འགལ་ཏེ། འཇིག་རྟེན་ན་སྔ་དྲོའི་དངོས་པོ་དེ་ཉིད་ཕྱི་དྲོ་ཡོད་པ་

37
ཤེས་རབ་ལེའུའི་ཟིན་བྲིས།
སོགས་རྟག་པར་གྲགས་པའི་ཕྱིར་ཞེ་ན། འཇིག་རྟེན་ན་གཟུགས་སོགས་རྟག་པར་
གྲགས་ཀྱང་མི་རྟག་པར་ཚད་མས་མ་གྲུབ་པའི་ཉེས་པ་མེད་དེ། མི་རྟག་སོགས་
རྣལ་འབྱོར་པའི་ཀུན་རྫོབ་ཐ་སྙད་པའི་ཚད་མས་གྲུབ་པའི་ཕྱིར། འོ་ན་མི་རྟག་
སོགས་མཐོང་བ་དེ་ཉིད་མཐོང་པར་བཤད་པ་དང་འགལ་ཞེ་ན། མི་འགལ་ཏེ།
འཇིག་རྟེན་པ་གཙང་བདེ་རྟག་སོགས་སུ་ཞེན་པ་ལ་བལྟོས་ནས་དེ་ཉིད་མཐོང་བར་
བཞེད་པ་ཙམ་ཡིན་པའི་ཕྱིར། དེ་ལས་གཞན་དུ་འཇིག་རྟེན་ན་གྲགས་ཚད་ཚད་མ་
ཡིན་ན་བུད་མེད་མི་གཙང་བར་ངེས་པར་རྟོག་པ་མི་སྡུག་པ་བསྒོམ་པའི་རྣལ་
འབྱོར་པ་ལ་བུད་མེད་གཙང་བར་ཞེན་པའི་འཇིག་རྟེན་གྱིས་གནོད་པར་ཐལ་བར་
འགྱུར་རོ།།
གཉིས་པ་ནི། རང་བཞིན་མེད་ན་རྒྱལ་བ་མཆོད་པ་སོགས་ལ་བསོད་
ནམས་འབྱུང་བར་བཤད་པ་དང་འགལ་ལོ་ཞེ་ན། མི་འགལ་ཏེ་བདེན་མེད་སྒྱུ་མ་
དང་འདྲ་བའི་རྒྱལ་བ་ལ་མཆོད་པ་ལ་བསོད་ནམས་འབྱུང་བ་ནི་ཅི་ལྟར་ཁྱོད་རྒྱལ་• །
བ་བདེན་པའི་དངོས་པོར་ཡོད་པར་འདོད་པ་ལ་བསོད་ནམས་འབྱུང་བར་འདོད་
པ་ཇི་ལྟ་བ་བཞིན་ནོ། །བདེན་རུང་མི་བདེན་རུང་དངོས་པོ་དང་མཐུན་པ་བསོད་
ནམས་འབྱུང་བ་ཡིན་ནོ།།
གསུམ་པ་ནི་གལ་ཏེ་སེམས་ཅན་བདེན་མེད་སྒྱུ་མ་དང་འདྲ་ན། སྒྱུ་མའི་
མི་
སེམས་ཅན་ཞིག་ནས་སླར་མི་འབྱུང་བ་ལྟར་སེམས་ཅན་ཤི་ནས་ཇི་ལྟར་སྐྱེ་ཞེ་ན།
སྒྱུ་སྒྱུ་མ་དང་སེམས་ཅན་རྣམ་པ་ཐམས་ཅད་དུ་འདྲ་བར་ཁས་མ་བླངས་ཀྱི་བདེན་པར་

38 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲུབ་མ་གྲུབ་འདྲ་བར་ཁས་བླངས་ལ་དེ་ཙམ་ལ་སྐྱོན་དེ་འཇུག་ན་ཁྱོད་རང་གིས་
ཀྱང་རྨི་ལམ་སྒྱུ་མ་བརྫུན་པར་ཁས་བླངས་པས་སྤྲུལ་གཞི་དེ་ལྟར་སྣང་ན་བོང་བུར
ཇི་ལྟར་མི་སྣང་ཞེས་སྨྲས་ན་མཚུངས་སོ། །དེས་ན་བརྫུན་པ་ལའང་ཇི་སྲིད་རྐྱེན་
རྣམས་ཚོགས་པར་གྱུར་ན་དུས་དེ་སྲིད་སྒྱུ་མའང་འབྱུང་བར་འགྱུར་བ་བཞིན། མ
རིག་པ་ལ་སོགས་པའི་རྐྱེན་ཚོགས་ན་སེམསེམས་ཅན་རྣམས་ཀྱང་ཉིང་མཚམས་སྦྱོར་
བ་ཡིན་ནོ། །དེ་མི་མཚུངས་ཏེ། སེམས་ཅན་ཐོག་མ་མེད་པ་ནས་རྒྱུན་རིང་བའི་
ཕྱིར་ཞེ་ན། རྒྱུན་རིང་བ་ཙམ་གྱིས་ཇི་ལྟར་ན་སེམས་ཅན་བདེན་པར་ཡོད་པ་ཡིན་
ལ་སྒྱུ་མ་རྒྱུན་ཐུང་བས་བརྫུན་པའི་ཁྱད་པར་མི་འཐད་པར་ཐལ། དེ་ལྟ་ན་སྒྱུ་མ་
དང་རྨི་ལམ་སོགས་ལའང་རྒྱུན་རིང་ཐུང་ཡོད་པས་བདེན་བརྫུན་གྱི་ཁྱད་པར་ཁས་
བླངས་དགོས་པའི་ཕྱིར་ཏེ། རྨི་ལམ་དུ་བསྐལ་བ་དྲན་པ་དང་ཞག་གཅིག་དྲན་པ་
སོགས་ཡོད་པའི་ཕྱིར་རོ།།
བཞི་པ་ནི། རང་བཞིན་མེད་པ་སྒྱུ་མ་དང་འདྲ་ན། སེམས་ཅན་བསད་པ་
སོགས་ལ་སྡིག་པ་འབྱུང་བར་བཤད་པ་དང་འགལ་ལོ་ཞེ་ན། སྒྱུ་མའི་སྐྱེས་བུ་
བསད་པ་སོགས་ལའང་མིར་འདུ་ཤེས་ཏེ་གསོད་འདོད་ཀྱིས་མཚོན་བསྣུན་པ་
སོགས་བྱས་ན་སྦྱོར་བའི་སྡིག་པ་ཡོད་ལ། སྲོག་གཅོད་དངོས་གཞིའི་སྡིག་པ་མེད་
དེ༑ དེ་ལ་སེམས་མེད་པའི་ཕྱིར་ནའོ། །མི་ལ་སོགས་པ་སྒྱུ་མའི་སེམས་དང་ལྡན་
པའི་སེམས་ཅན་ལ་ཕན་བཏགས་པས་བསོད་ནམས་དང་ནི་གནོད་པ་བྱས་པས་
སྡིག་པ་འབྱུང་བ་ཡིན་ནོ། །རང་བཞིན་མེད་པར་མཚུངས་པ་ལ་སེམས་ཡོད་མེད་

39
ཤེས་རབ་ལེའུའི་ཟིན་བྲིས།
དུ་སྐྱེ་བ་ཇི་ལྟར་ཡིན་ཞེ་ན། སྒྱུ་མའི་རྫས་སྨན་དང་། སྔགས་སོགས་རྣམས་ལ་སྒྲ་
མ་སེམས་ལྡན་དུ་བསྐྱེད་པའི་ནུས་པ་མེད་པའི་ཕྱིར། སྒྱུ་མའི་རྟ་གླང་ལ་སེམས་ནི་
འབྱུང་བ་མེད་དོ། །སྣ་ཚོགས་པའི་རྐྱེན་ལས་འབྱུང་བའི་སྒྱུ་མ་དེའང་སྣ་ཚོགས་
ཉིད་དུ་སྣང་བ་ཡིན་ཏེ། ཡང་གི་སྒྲས་སེམས་ཅན་དུ་མ་ཟད་པའོ། །འབྲས་བུ་སྣ་
ཚོགས་ལ་རྒྱུ་སྣ་ཚོགས་འབྱུང་དགོས་པ་ནི། རྐྱེན་གཅིག་གིས་ནི་འབྲས་བུ་ཀུན་
བསྐྱེད་ནུས་པ་གང་ནའང་ནི་ཡོད་པ་མ་ཡིན་པའི་ཕྱིར་རོ།།
ལྔ་པ་ནི། དབུ་མ་པས་དོན་དམ་དུ་སྐྱེ་བ་དང་རྒ་བ་སོགས་མེད་ཅིང་རང་
བཞིན་གྱིས་སྟོང་པ་རང་བཞིན་གྱི་མྱང་འདས་སུ་ཁས་བླངས་ཤིང་། སྐྱེ་རྒ་སོགས་
ལས་ཉོན་གྱི་དབང་གིས་གྲུབ་པ་རྣམས་འཁོར་བར་ཁས་བླངས་པ་ལ། མདོ་སྡེ་པ་
སོགས་ན་རེ། གལ་ཏེ་དོན་དམ་པའམ་རང་བཞིན་གྱི་མྱ་ངན་ལས་འདས་པ་ཡིན་
ན་མྱང་འདས་ཡིན་ཞིང་། འཁོར་བ་རང་བཞིན་གྱིས་སྟོང་པ་དོན་དམ་པའི་མྱང་
འདས་ཡིན་ཡང་། འཁོར་བ་ཀུན་རྫོབ་ཏུ་སྐྱེ་འཆིའི་རྒྱུན་གྱིས་འཁོར་བ་དེ་ལྟ་ན་
འཁོར་བ་དང་མྱང་འདས་གཞི་མཐུན་ཡོད་པར་འགྱུར་ལ། དེ་ཡིན་ན་སངས་རྒྱས་
ཀྱང་ནི་འཁོར་བར་འཁོར་བར་འགྱུར་བས་བྱང་ཆུབ་སེམས་དཔའ་རྣམས་སངས་
རྒྱས་ཐོབ་པའི་དོན་དུ་བྱང་ཆུབ་སེམས་དཔའི་སྤྱོད་པས་ཅི་ཞིག་བྱ་དོན་མེད་པར་
ཐལ་ལོ་ཞེ་ན། སྐྱོན་མེད་དེ། རང་བཞིན་གྱི་མྱང་འདས་དང༌། གློ་བུར་རྣམ་དག་
གི་མྱང་འདས་ལ་ཁྱད་པར་ཡོད་པའི་ཕྱིར་རོ། །རང་བཞིན་གྱིས་མྱ་ངན་ལས་
འདས་པ་ནི། ལམ་ལ་གོམས་པ་ལ་བལྟོས་པ་མ་ཡིན་ཏེ། ལམ་ལ་གོམས་མ་

4C
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གོམས་ཀུན་གྱི་ཆོས་ཉིད་ཡིན་པས་སོ། །གློ་བུར་དྲི་བྲལ་གྱི་མྱང་འདས་ནི་སྐྱེ་
འཆིའི་རྒྱུན་གྱི་འཁོར་བར་འཁོར་བ་ཆད་པ་ལས་ཐོབ་དགོས་པས་རང་བཞིན་མེད་
པ་ཡིན་ཡང་། རྐྱེན་རྣམས་རྒྱུན་ནི་མ་ཆད་ན་འཁོར་བར་མ་ཟད་སྒྱུ་མའང་ལྡོག་
པར་མི་འགྱུར་གྱི་མ་རིག་པ་ལ་སོགས་པའི་རྐྱེན་རྣམས་རྒྱུན་ནི་ཆད་པ་ན་འཁོར་
བའམ་ཀུན་རྫོབ་ཏུའང་མི་འབྱུང་ངོ༌། །སྔར་གྱི་རྩོད་པ་དེ་ལ་དོན་དམ་པའི་མྱང་
འདས་དང་། མྱང་འདས་ཀྱི་ཁྱད་པར་ཕྱེ་ནས་ལན་འདེབས་དགོས་ཀྱི། གཞན་
གྱིས་ལན་མི་ཐེབས་ཏེ་སངས་རྒྱས་མི་འཁོར་ལ་སེམས་ཅན་འཁོར་བ་ཕྱིར་རྒོལ་
ཡང་འདོད་པས་སོ།།
གཉིས་པ་སེམས་ཙམ་པའི་འདོད་པ་བྱེ་བྲག་ཏུ་དགག་པ་ལ། འདོད་པ་
བརྗོད་པ་དང་། དེ་དགག་པའོ། །དང་པོ་ནི། གལ་ཏེ་ཆོས་ཐམས་ཅད་རང་བཞིན་
ཀ .
 གྱིས་མེད་ན་སྒྱུ་མ་འཛིན་པའི་ཤེས་པ་འཁྲུལ་པའང་ཡོད་པ་མིན་ན་སྒྱུ་མ་བློ་གང་
གིས་དམིགས་པར་འགྱུར་ཏེ་མི་འགྱུར་བས་སྒྱུ་མའང་མེད་པར་འགྱུར་རོ་ཞེ་
ན༔ འདིའ ང་ཡོད་ན་རང་བཞིན་གྱིས་ཡོད་དགོས་སྙམ་པའི་རྩོད་པའོ།།
གཉིས་པ་ལ། རྩོད་པ་མཚུངས་པ་དང་། དེའི་ལན་དགག་པའོ། །དང་
པོ་ནི། གང་གི་ཚེ་སེམས་ཙམ་པ་ཁྱོད་ལ་གཟུང་བྱ་ཕྱི་རོལ་གྱི་དོན་དུ་སྣང་བ་ལྟར་
དུ་གྲུབ་ན། ཕྱི་རོལ་གྱི་དོན་ཡོད་པས
པས་སྒྱུ་མ་ལྟ་བུ་དང་དེ་དམིགས་བྱེད་མེད་པར་
འགྱུར་ལ། སྣང་བ་ལྟར་མ་གྲུབ་ན། རང་བཞིན་གྱིས་མེད་པས་ཁྱོད་ལྟར་ན་
གཏན་མེད་དུ་འགྱུར་དགོས་ལ། གཟུང་ཕྱདོན་དུ་སྣང་བ་སྒྱུ་མ་ལྟ་བུ་ཉིད་མེད་

ཤེས་རབ་ལེའུའི་ཟིན་བྲིས། 41
ནའང་དེའི་ཚེ་གཟུང་བྱ་ཅི་ཞིག་དམིགས་ཏེ་གཟུགས་སྒྲ་སོགས་འཛིན་བྱེད་ཀྱང་
མེད་པར་འགྱུར་རོ།།
གཉིས་པ་ལ། འདོད་པ་བརྗོད་པ་དང་། དེ་དགག་པའོ། །དང་པོ་ནི།
ཁོ་ན་རེ། གལ་ཏེ་ཕྱི་རོལ་དོན་དུ་སྣང་བ་སྣང་བ་ལྟར་གྱི་དོན་དེ་ཉིད་དུ་མེད་ཀྱང་དེ་
ལས་གཞན་དུ་ཡོད་དེ། གཟུགས་སོགས་ཀྱི་རྣམ་པ་དེ་ནི་སེམས་ཉིད་ཀྱི་རྫས་ཡིན་
ནོ་ཞེ་ན།
གཉིས་པ་ལ། གཉིས་མེད་ཀྱི་ཤེས་པ་གང་གིས་ཀྱང་མ་མཐོང་བ་དང་།
དྲིས་པའི་ལན་གྱིས་རང་རིག་དགག་པའོ། །དང་པོ་ནི། གང་གི་ཚེ་སེམས་ཉིད་
སྒྱུ་མ་ལྟ་བུའི་དོན་དུ་སྣང་བ་ཡིན་གྱི་ཕྱི་རོལ་གྱི་དོན་མེད་ན་དེའི་ཚེ་དོན་དང་བྲལ་
བའི་ཤེས་པ་གང་ཞིག་ཚད་མ་གང་གིས་མཐོང་སྟེ་མཐོང་བྱེད་མེད་པར་འགྱུར་རོ།།
གཉིས་པ་རང་རིག་དགག་པ་ལ། ཤེས་པ་འདི་ལ་ཁ་ཕྱིར་ཕྱོགས་པའི་
གཟུང་བའི་རྣམ་པ་དང༌། ནང་ཁོ་ནར་ཕྱོགས་པའི་འཛིན་པའི་རྣམ་པ་གཉིས་ཡོད་
ལ༑ ཕྱི་མ་རང་རིག་པའི་མངོན་སུམ་ཡིན་པས། དེས་ཤེས་པ་ཐམས་ཅད་
དམིགས་པ་ཡིན་ནོ་ཞེ་ན། དེ་ལ་ལུང་གིས་དགག་པ་དང་། རིགས་པས་དགག་
པ་དང་། རང་རིག་ཡོད་པའི་སྒྲུབ་བྱེད་དགག་པ་དང་། བཏགས་ཡོད་རྣམས་
དངོས་པོ་བདེན་གྲུབ་ཀྱི་རྟེན་ཅན་དུ་འདོད་པ་དགག་པའོ། །དང་པོ་ནི། ཤེས་པ་དེ་
ཉིད་ཀྱིས་དེ་ཉིད་གཉིས་སྣང་ནུབ་པའི་ཚུལ་གྱིས་མྱོང་ཞིང་རིག་པ་མི་འཐད་
དེ༑ འཇིག་རྟེན་གྱི་ནི་མགོན་པོས་ཀྱང་། གཙུག་ན་རིན་པོ་ཆེའི་མདོ་ལས་རལ་

42 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲིའི་སོ་དེ་ཉིད་ཀྱིས་རལ་གྲིའི་སོ་དེ་ཉིད་བཅད་པར་མི་ནུས་པ་སོགས་དཔེར་
བཞག་ནས་སེམས་ཀྱིས་སེམས་མི་མཐོང་ཞེས་གསུངས་སོ། །དཔེར་ན། རལ་
གྲིའི་སོ་ནི་རང་ལ་རང་གིས་ཇི་ལྟར་ཡང་མི་གཅོད་པ་དེ་བཞིན་དུ་ཡིད་ཀྱིས་ཡིད་
མི་མཐོང་ངོ་།།
གཉིས་པ་ལ། དཔེ་དགག་པ་དང་། དོན་དགག་པའོ། །དང་པོ་ལ།
མར་མེའི་དཔེ་དགག་པ་ནི། ཇི་ལྟར་ཏེ་དཔེར་ན། མར་མེས་རང་གི་དངོས་པོ་
དང་གཞན་གྱི་དངོས་པོ་གཉིས་ཡང་དག་པར་གསལ་བར་བྱེད་པ་བཞིན་དུ་ཤེས་
པས་ཀྱང་རང་གཞན་གཉིས་ཀ་རིག་པར་བྱེད་པ་ཡིན་ནོ་ཞེ་ན། དཔེ་མ་གྲུབ་སྟེ།
མར་མེ་རང་གིས་རང་གསལ་བར་བྱེད་པ་མ་ཡིན་ཏེ། མར་མེ་རང་གིས་རང་
གསལ་བར་བྱ་བ་མིན་པའི་ཕྱིར་ཏེ། རང་གིས་རང་གསལ་མི་དགོས་ཤིང་མི་ནུས་
པའི་ཕྱིར་རོ། །དེ་ལྟ་ན་མུན་པས་ཀྱང་རང་གཞན་གཉིས་ཀ་སྒྲིབ་པར་བྱེད་པར་
འགྱུར་ན། དེ་མི་རིགས་ཏེ། གང་གི་ཕྱིར་ན་མུན་པ་ལ་མུན་པས་བསྒྲིབས་པ་མེད་
པའི་ཕྱིར་རོ། །བསྒྲིབས་ན་བུམ་པ་གོས་ཀྱིས་བསྒྲིབས་པ་བཞིན་དུ་མུན་པའང་མི་
མཐོང་བར་འགྱུར་རོ། །འདི་དག་ནི་རྩཤེ་ལས་གསུངས་པ་ལྟར་རྒྱས་པར་ཤེས་
པར་བྱའོ།།
ཤེལ་གྱི་དཔེ་དགག་པ་ནི། དཔེར་ན་ཤེལ་བཞིན་དུ་ཤེལ་དཀར་པོ་གཞིའི་
དབང་གིས་སྔོན་པོར་སྐྱེས་པ་ནི། གཞན་ལ་བལྟོས་ནས་ཡིན་གྱི་རང་གི་ངོ་བོ་ཉིད་
ཀྱིས་མ་ཡིན་ལ། བཻ་ཌཱུརྱའི་སྔོན་པོ་ཉིད་ལ་རང་གི་ངོ་བོ་ཉིད་ཀྱིས་སྔོན་པོར་སྐྱེས་པ་

བ3
ཤེས་རབ་ལེའུའི་ཟིན་བྲིས།
ཡིན་གྱི་གཞན་ལ་བལྟོས་པ་ཡོད་པ་མ་ཡིན་པ་དེ་བཞིན་དུ་གཟུགས་ལ་སོགས་པ་
འགའ་ཞིག་རིག་པ་ནི་ཤེས་པ་གཞན་ལ་ནི་བལྟོས་པ་དང་ཤེས་པ་ནི་རང་གིས་རང་
རིག་པ་ཡིན་པས་རིག་བྱེད་གཞན་ལ་བལྟོས་པ་མེད་པའང་མཐོང་ཞེ་ན། བཻ་ཌཱུརྱའི་
སྔོན་པོ་སྔོན་པོར་རྒྱུ་གཞན་ལས་མ་སྐྱེས་པའི་དཔེ་དེ་མི་འཐད་པར་ཐལ་སྔོན་པོ་
ཉིད་དུ་རྒྱུ་གཞན་ལས་སྐྱེས་པ་མིན་པ་ལ་སྔོན་པོ་དེ་རང་གི་བདག་གིས་སྔོན་པོའི་
བདག་ཉིད་དུ་བྱས་པ་མེད་པའི་ཕྱིར་རོ།།
གཉིས་པ་ནི། མར་མེ་རང་གིས་རང་གསལ་བར་མི་བྱེད་ཀྱང་མར་མེ་
གསལ་བ་ཉིད་དོ་ཞེས་ཤེས་པས་ཤེས་ཞེས་དེ་ལྟར་རྗོད་པར་བྱེད་ན་ཤེས་པ་རང་
གིས་རང་གསལ་བ་མ་ཡིན་ལ། དེ་ལྟ་ན། བློ་ནི་གསལ་བ་ཉིད་ཡིན་ནོ། །ཞེས་
ཤེས་པ་རྫས་གཞན་གང་གིས་ཤེས་ནས་དེ་སྐད་དུ་རྗོད་པར་བྱེད་དེ་མི་རིགས་
སོ༑ ༑རྫས་གཞན་གྱིས་རིག་ན་ཐུག་མེད་དུ་འགྱུར་བས། རང་གིས་ཀྱང་མི་རིག་
གཞན་གྱིས་ཀྱང་མི་རིག་ན་གང་གི་ཚེ་རིག་བྱེད་འགས་ཀྱང་ཤེས་པ་དེ་མཐོང་བ་
མིན་ན་ཤེས་པ་དེ་ནི་གསལ་བའམ་ནི་མི་གསལ་བའི་ཁྱད་པར་དེ་ནི་བརྗོད་ཀྱང་
དོན་མེད་དེ། ཁྱད་གཞི་ཤེས་པ་ཚད་མས་མ་གྲུབ་པའི་ཕྱིར། མོ་གཤམ་བུ་མོ་མི་
སྲིད་ན་དེའི་བགྱིང་བག་བརྗོད་པ་དོན་མེད་པ་བཞིན་ནོ།།
གསུམ་པ་ལ། རང་རིག་མེད་ཀྱང་དྲན་པ་སྐྱེ་བའི་དཔེ་དང་། རང་རིག་
མེད་ན་གཞན་རིག་མི་འཐད་པ་དགག་པའོ། །དང་པོ་ནི། གལ་ཏེ་རང་རིག་ཡོད་
པ་མིན་ན་ཡུལ་ཅན་རྣམ་ཤེས་དྲན་པར་ཇི་ལྟར་འགྱུར་ཏེ་ཏེ་མི་མི་འགྱུར་བས་དྲན་པའི་

44
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
རྟགས་ཀྱིས་མྱོང་བ་དཔོག་ནུས་ན་དེའང་ངས་སྔར་སྔོན་པོ་མཐོང་ངོ་ཞེས་དྲན་པའི་
ཚེ་དྲན་པ་མྱོང་བའི་རྗེས་སུ་བྱེད་པས་སྔོན་པོ་མཐོང་ངོ་ཞེས་ཡུལ་དྲན་པའི་རྟགས་
ལས་ཡུལ་མྱོང་བ་ཡོད་པར་གྲུབ་ལ། ཡུལ་མྱོང་དེ་ཉིད་སྔོ་འཛིན་ཡིན་ནོ། །ངས་
མཐོང་ཞེས་ཡུལ་ཅན་དྲན་པའི་རྟགས་ལས་ཡུལ་ཅན་མྱོང་བ་ཡོད་པར་གྲུབ་ལ།
ཡུལ་ཅན་མྱོང་བ་དེ་ནི་རང་རིག་ཡིན་ལ། སྔོ་འཛིན་མྱོང་བྱེད་གང་ཡིན་མཐའ་
གཞན་འགོག་པའི་རིགས་པས་ཀྱང་རང་རིག་གྲུབ་བོ་ཞེ་ན།
ཡུལ་ཅན་དྲན་པ་རང་རིག་གྲུབ་པ་མ་ཡིན་ཏེ། སྔོ་འཛིན་གྱི་ཡུལ་གཞན་
སྔོན་པོ་མྱོང་བ་ན་སྔར་སྔོན་པོ་འདི་མཐོང་ཞེས་ཡུལ་ཡུལ་ཅན་འབྲེལ་པ་ལས་ཏེ་
འབྲེལ་བར་དྲན་པ་ལས་ཡུལ་ཅན་དྲན་པ་སྐྱེ་བར་འགྱུར་གྱི་ཡུལ་ཅན་མྱོང་བ་ལས་
སྐྱེ་བ་མ་ཡིན་ཏེ། བྱི་བའི་དུག་རླུགས་པའི་དུས་མ་མྱོང་ཡང་ཕྱིས་དྲན་པ་བཞིན་
ནོ༑ ༑དཔེར་ན་དགུན་གྱི་དུས་སུ་བྱི་བས་ལུས་ལ་རྨུགས་པ་ན། བྱི་དུག་ཞུགས་
ཡོད་ཀྱང་རྨུགས་པ་མྱོང་གི་དུག་མ་མྱོང་ངོ༌། །དེ་ལས་དུས་ཕྱིས་འབྲུག་གི་སྒྲ་
ཐོས་པ་ན་རྨུགས་པའི་ཚེ་དུག་ཞུགས་པར་འདུག་སྙམ་དུ་དྲན་ཀྱང་། སྔར་གྱི་ཚེ་
དུག་མ་མྱོང་བ་བཞིན་ནོ། །དེ་ལ་བྱི་བས་རྨུགས་པ་ནི་སྔོ་འཛིན་གྱིས་ཡུལ་མྱོང་བ་
བཞིན་ནོ། །རྨུགས་པ་དང་དུས་གཅིག་ཏུ་དུག་ཞུགས་པ་ནི་ཡུལ་གཟུང་བ་དང་
དུས་གཅིག་ཏུ་ཡོད་པའི་ཡུལ་ཅན་གྱི་མྱོང་བ་དང་འདྲའོ། །དེའི་ཚེ་ཡུལ་ཅན་རང་
གིས་རང་མ་མྱོང་བ་ནི། རྨུགས་པའི་ཚེ་དུག་མ་མྱོང་བ་དང་འདྲའོ། །ཕྱིས་
རྨུགས་པ་དྲན་པ་ནི་ཡུལ་མྱོང་བ་དྲན་པ་དང་འདྲའོ། །ཡུལ་མྱོང་བ་དྲན་པ་ཉིད་

ཤེས་རབ་ལེའུའི་ཟིན་བྲིས། ༣.
 45
ཀྱིས་སྔར་གྱི་ཡུལ་ཅན་ཁོ་རང་གིས་ཁོ་རང་མ་མྱོང་ཡང་དྲན་པ་ནི། རྨུགས་པ་དྲན་
པ་ཉིད་ཀྱི་མཐུས་སྔར་ཞུགས་པའི་དུག་མ་མྱོང་བ་དྲན་པ་དང་འདྲའོ། །འདི་ནི་
རང་རིག་མེད་པར་དྲན་པ་སྐྱེ་བའི་རིགས་པ་མཁས་པའི་དབང་པོས་མཛད་པ་ཕུལ་
དུ་བྱུང་བ་ཞིག་སྣང་སྟེ། སྤྱོད་འཇུག་གི་བཤད་པ་བྱེད་པ་རྣམས་ཀྱིས་ཇི་བཞིན་དུ་
མ་འཐོན་པ་འདྲའོ། །འདི་ནི་སྤྱིར་ཕྱིས་ཀྱི་རྣམ་ཤེས་ཀྱི་དྲན་པ་མི་འཐད་པར་ཐལ་
སྔར་གྱི་རྣམ་ཤེས་དེས་རང་གི་རང་མ་མྱོང་བའི་ཕྱིར། ཞེས་པ་ལ། ཁྱབ་པ་མ་
གྲུབ་ཀྱི་ལན་བཏབ་པ་ཡིན་པས། སྤྱོད་འཇུག་གི་དགོངས་པ་ནི་ཐ་སྙད་དུ་རང་
རིག་འགོག་པ་མིན་ཞེས་པ་ནི་རྒྱལ་སྲས་ཆེན་པོའི་བཞེད་པ་གཏན་མིན་ནོ་ཞེས་
གསུང་ངོ༌།།
རང་རིག་སྒྲུབ་པའི་རིག་པ་གཞན་དགག་པ་ནི། ཞི་གནས་གྲུབ་ནས་རྣམ་
གནས་སྦྱངས་པ་སོགས་ཀྱི་རྐྱེན་གཞན་དག་དང་ལྡན་པ་ཡིས་གཞན་གྱི་སེམས་ལ་
སོགས་པ་མཐོང་བའི་ཕྱིར་ཤིན་ཏུ་ཉེ་བའི་རང་ཉིད་ཀྱི་སེམས་རང་གི་ཡུལ་དུ་
གསལ་བ་ཡིན་ཏེ། དཔེར་ན་རིང་བའི་ཁབ་མཐོང་ན་ཉེ་བའི་རི་མཐོང་བ་བཞིན་ནོ་
ཞེ་ན། མིག སྨན་གྲུབ་པའི་རྫས་མིག་ལ་བྱུགས་པའི་མིག་སྨན་གྱི་སྦྱོར་བ་ལས་ས་
འོག་གི་བུམ་སོགས་ཀྱི་གཏེར་མཐོང་ཡང་མིག་སྨན་ཉིད་མཐོང་བར་འགྱུར་བ་མིན་
པ་བཞིན་དུ་རང་རིག་ཡོད་པ་ལ་གནོད་པར་འགྱུར་གྱི་སྒྲུབ་བྱེད་དུ་མི་རུང་ངོ་།
གཉིས་པ་ལ། དངོས་དང་། སེམས་ལས་
པ་སྒྱུ་མ་་དེ་དེ་ཉིད་དང་གཞན་དུ་
བརྗོད་དུ་མེད་པ་དགག་པའོ། །དང་པོ་ནི། ཅི་སྟེ་རང་རིག་མེད་ན་དྲན་པ་མེད་

46
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པས་ཡུལ་མྱོང་བ་དང་། མཐོང་ཐོས་སོགས་མེད་པར་འགྱུར་རོ་ཞེ་ན། ཇི་ལྟར་
མིག་ཤེས་ཀྱིས་མཐོང་བ་དང་ཉན་ཤེས་ཀྱིས་ཐོས་པ་དང་། ཡིད་ཤེས་ཀྱིས་ཤེས་པ་
ལ་སོགས་པ་དག་ཀུན་རྫོབ་འདིར་ནི་དགག་པར་བྱ་བ་མིན་ཏེ། དེ་དགག་མི་
དགོས་ཏེ། དེ་ཙམ་གྱིས་སྡུག་བསྔལ་མི་བསྐྱེད་ཅིང་། དགྲ་བཅོམ་པ་རྣམས་ལ་
ཡང་ཐ་སྙད་དེ་དག་ཡོད་པའི་ཕྱིར་རོ། །དགག་མི་ནུས་ཏེ། འགོག་ན་ལུང་རིགས་
ཀྱིས་འགོག་དགོས་ན་དེ་འགོག་ན་ལུང་རིགས་ལ་ཡང་མཚུངས་པའི་ཕྱིར་རོ། །
བཀག་ན་སྐྱོན་ཡོད་དེ། ཆད་ལྟ་ཅན་དུ་འགྱུར་བའི་ཕྱིར་རོ། །དེས་ན་འདིར་ནི་
 སྡུག་བསྔལ་གྱི་རྒྱུར་གྱུར་པ་ཡུལ་དེ་དག་བདེན་པར་རྟོག་པ་བཟློག་བྱ་ཡིན་ཏེ། དེ་
ཉིད་འཁོར་བའི་རྩ་བ་ཡིན་པའི་ཕྱིར། འཁོར་བའི་རྩ་བ་མ་ལོག་ན་འཁོར་བ་མི་
ལྡོག་ཅིང་། གཟུགས་སྒྲ་སོགས་བདེན་འཛིན་འཁོར་བའི་རྩབར་བསྟན་པས་ཉན་
རང་ལ་ཆོས་ཀྱི་བདག་མེད་རྟོགས་པ་ཡོད་པར་གསལ་བར་བཞེད་པ་ཡིན་ནོ། །ཁ་
རག་པ་སོགས་དབང་ཤེས་ལ་སྣང་ཙམ་དགག་བྱ་མིན་ལ། དེ་ལ་རྟག་མི་རྟག་
དང་། ཡོད་མེད་སོགས་གང་དུ་གཟུང་ཡང་དགག་བྱ་ཡིན་ནོ་ཞེས་ཟེར་བ་ནི། རྒྱ་
ནག་གི་མཁན་པོ་སླར་འོངས་པ་ཡིན་ནོ།།
གཉིས་པ་ནི། སེམས་ཙམ་པ་ན་རེ། ཕྱི་རོལ་གྱི་དོན་མེད་པས་སེམས་
ལས་སྒྱུ་མ་སྟེ་གཟུགས་ལ་སོགས་པ་རྫས་གཞན་མིན་ཞིང་སྔར། དེ་ཚེ་གང་ཞིག་
གང་གིས་མཐོང་། །ཞེས་པའི་སྐྱོན་འཇུག་པས་དེ་གཉིས་གཞན་མིན་པར་ཡང་མི་
བརྟག་གོ་ཞེ་ན། གཟུགས་སོགས་བདེན་པར་གྲུབ་ན། སྣང་བ་ལྟར་དུ་བདེན་

47
ཤེས་རབ་ལེའུའི་ཟིན་བྲིས།
དགོས་ལ་དེ་ལྟ་ན་ཕྱི་རོལ་དོན་དུ་སྣང་བས་ཕྱི་རོལ་དོན་དུ་གྲུབ་དགོས་ལ། ཕྱི་
རོལ་གྱི་དངོས་པོ་ཡིན་ན་ཇི་ལྟར་དེ་སེམས་ལས་རྫས་གཞན་མིན་ཏེ་རྫས་གཞན་དུ་
ཐལ་ལོ། །རྫས་གཞན་མིན་ཞེ་ན། བདེན་པའི་དངོས་པོར་མེད་པར་ཐལ། རྣམ་པ་
རྣམས་བརྫུན་པར་ཁས་བླངས་པ་དེ་ལས་གཞན་མིན་པའི་ཕྱིར། ཇི་ལྟར་སྒྱུ་མ་སྟེ་སྟེ་
ན
དོན་དུ་སྣང་བའི་གཟུགས་ལ་སོགས་པ་བདེན་པར་གྲུབ་པ་མིན་ཡང་སེམས་ཀྱི་
བལྟ་བྱ་དང་དམིགས་པ་ཡིན་པ་དེ་བཞིན་ཤེས་པ་དྲུག་ལྟ་བྱེད་ཡིན་པའང་བདེན་
པར་མ་གྲུབ་པར་མཚུངས་སོ། །དེའི་ཕྱིར་སྡར། གལ་ཏེ་འཁྲུལ་པ་ཡོད་མིན་
ན༑ ཞེས་པའི་སྐྱོན་ངེད་དབུ་མ་པ་ལ་མེད་ཅིང་ཁྱེད་སེམས་ཙམ་པས་ཀྱང་ཚུལ་དེ་
ལ་བརྟེན་ན་མཛེས་སོ།།
བཞི་པ་ནི། གལ་ཏེ་འཁོར་བ་སོགས་བརྫུན་པ་དང་བཏགས་པར་ཡོད་པ་
རྣམས་དངོས་པོ་བདེན་གྲུབ་རེའི་རྟེན་ཅན་ནམ་གཞི་ཅན་ཡིན་ཏེ། འཁྲུལ་པ་ཐམས་
ཅད་ལ་གཞི་བདེན་པར་ཡོད་པས་སོ། །དཔེར་ན་སྡོང་དུམ་ལ་མིར་འཁྲུལ་བ་ལ་
ཡང་སྡོང་དུམ་བདེན་པར་གྲུབ་པ་བཞིན་ནོ། །འཁོར་བ་དེ་བཞིན་དུ་གཞི་བདེན་པ་
ལ་བརྟེན་པ་ལས་གཞན་དུ་མི་བརྟེན་ན་ནམ་མཁའ་དང་འདྲ་བར་དངོས་པོ་མེད་
པར་འགྱུར་རོ་ཞེས་པ་སྟེ་རྩོད་པ་འདི་བསླབ་བཏུས་སུ་གསུངས་པའི་དོན་ཡིན་
གྱིས་གཞན་དུ་བཤད་པ་འདིའི་དོན་མིན་ནོ། །འཁོར་བ་སོགས་དངོས་མེད་དེ་
བརྫུན་པ་རྣམས་འཁྲུལ་གཞི་བདེན་པའི་དངོས་པོ་ལ་བརྟེན་པས་ན་འཆིང་གྲོལ་
སོགས་འབྲས་བུ་བསྐྱེད་པའི་བྱེད་པ་དང་ལྡན་པར་ཇི་ལྟར་འགྱུར་ཏེ་མི་འགྱུར་བར་

48
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐལ། བརྟེན་པའི་གཞི་དངོས་པོ་བདེན་གྲུབ་མེད་པའི་ཕྱིར། རྟགས་འདི་བསླབ་
བཏུས་སུ་གསུངས་སོ། །སེམས་ཙམ་པ་ཁྱོད་ཀྱི་ལུགས་ཀྱིས་སེམས་ནི་གཟུང་
འཛིན་གཉིས་སུ་འཁྲུལ་པ་སོགས་ཀྱི་གྲོགས་མེད་པར་རང་རིག་རང་གསལ་
གཅིག་པུ་ཉིད་དུ་འགྱུར་བ་ཡིན་པར་ཐལ། ཡུལ་ཡུལ་ཅན་རྒྱངས་ཆད་དུ་སྣང་བ་
འདི་སྣང་བ་ལྟར་མ་གྲུབ་པར་ཁས་བླངས་པས་ཕྱི་དོན་མེད་ལ་གཟུགས་སོགས་ཀྱི་
སྣང་བ་ཤེས་པ་ཡིན་པའང་སྔར་བཀག་པས་ཤེས་པ་མིན་ལ། དེ་ལྟར་ན་ཤེས་པ་
དང་འབྲེལ་མེད་དོན་གཞན་དུ་འགྱུར་བས། གཟུགས་སོགས་ཀྱི་སྣང་བ་བསླད་
ཀྱང་ཤེསཔའི་རྫས་ལས་སླད་པ་མེད་པའི་ཕྱིར་རོ། །འདོད་ན། གང་གི་ཚེ་སེམས་
ནི་གཟུང་འཛིན་གཉིས་ཀྱི་སྣང་བ་དང་བྲལ་བ་དེའི་ཚེ་སེམས་ཅན་ཐམས་ཅད་དེ་
བཞིན་གཤེགས་པ་ཉིད་དུ་འགྱུར་ཞིང་འབད་མེད་དུ་གྲོལ་བར་ཐལ། སེམས་ཅན་
ཐམས་ཅད་གཟུང་འཛིན་གཉིས་ཀྱི་སྣང་བ་དང་བྲལ་བའི་ཕྱིར། འདོད་པ་དེ་ལྟ་ན་
ཡང་ཐམས་ཅད་མཁྱེན་པ་ཐོབ་པའི་ཆེད་དུ་གཟུང་འཛིན་རྫས་ཐ་དད་ཀྱིས་སྟོང་
པའི་སེམས་ཙམ་དུ་བརྟགས་པ་སྟེ་གཏན་ལ་ཕབ་པའང་ཡོན་ཏན་ཏེ་དགོས་པ་ཅི་
ཞིག་ཡོད་དེ་ཅུང་ཟད་ཀྱང་མེད་པར་ཐལ། འདོད་པ་དེའི་ཕྱིར།
གསུམ་པ་སྟོང་ཉིད་རྟོགས་པའི་ལམ་
མ་དབུ་མ་ལའང་དགོས་ནུས་མེད་པར་
ཐལ་བ་སྤང་བ་ལ། རྩོད་པ་དང་། ལན་ནོ། །དང་པོ་ནི། ཁྱོད་ཀྱིས་ཆོས་ཐམས་
ཅད་སྒྱུ་མ་ལྟ་བུར་རང་བཞིན་མེད་པར་གཏན་ལ་ཕབ་སྟེ་དེ་ལྟར་ཤེས་ན་ཡང་དེས་
ཉོན་མོངས་སྤོང་བ་སོགས་ཀྱི་དགོས་པ་མེད་ན་ནི་གཏན་ལ་འབེབས་པ་ངལ་བ་

49
ཤེས་རབ་ལེའུའི་ཟིན་བྲིས།
ཙམ་དུ་ཟད་ལ། དགོས་པ་ཡོད་པར་འདོད་ནའང་ཇི་ལྟར་དེས་ཉོན་མོངས་ལྡོག་
པར་འགྱུར་ཏེ་མི་འགྱུར་བར་ཐལ། གང་གི་ཚེ་སྒྱུ་མའི་བུད་མེད་ལ་དེ་བྱེད་པ་པོ་
སྒྱུ་མ་མཁན་ཉིད་ཀྱང་ཕྱི་རོལ་གྱི་བུད་མེད་ཀྱིས་སྟོང་པར་རྟོགས་ཀྱང་སྒྱུ་མའི་བུད་
མེད་འདི་ལོངས་སྤྱད་རུང་དུ་སོང་ན་སྙམ་དུ་སྒྱུ་མ་མཁན་ཆགས་པ་སྐྱེ་བར་འགྱུར་
བ་མཐོང་ལ་ཁྱོད་ཀྱི་སྟོང་ཉིད་ནི་དང་པོ་ཐོས་བསམ་གྱིས་རྟོག་པ་ཙམ་ལས་མེད་
པས་སོ་ཞེ་ན།
གཉིས་པ་ལ། སྒྱུ་མ་མཁན་ལ་ཆགས་པ་སྐྱེ་བའི་རྒྱུ་མཚན་དང་། སྟོང་
ཉིད་རྟོགས་པའི་ཤེས་རབ་གོམས་པས་ཉོན་མོངས་བག་ཆགས་དང་བཅས་པ་སྤོང་
བ་འཐད་པར་བསྟན་པ། སྤངས་པའི་འབྲས་བུ་ཕུན་སུམ་ཚོགས་པ་འབྱུང་བར་
བསྟན་པའོ། །དང་པོ་ནི། སྒྱུ་མ་མཁན་སྒྱུ་མ་དེ་བྱེད་པ་པོ་ནི་ཤེས་བྱ་ལ་སྟེ། སྒྱུ་
མའི་བུད་མེད་ལ་ཉོན་མོངས་བག་ཆགས་ཏེ་བདེན་འཛིན་ཅུང་ཟད་ཀྱང་མ་སྤངས་
ཤིང་བདེན་པར་འཛིན་པ་དེས་ན་དེ་མཐོང་བའི་དུས་ན་དེ་སྟོང་ཉིད་རྟོགས་པའི་
བག་ཆགས་ཉམ་ཆུང་བ་ཉིད་ཡིན་པས་ཉོན་མོངས་སྐྱེ་བ་ཡིན་ནོ། །སྔ་མ་དག་
གིས་སྒྱུ་མའི་བུད་མེད་བུད་མེད་ཀྱིས་སྟོང་པར་རྟོགས་པ་ནི་ཉི་ཚེ་བའི་སྟོང་ཉིད་
ཙམ་ཡིན་པས་དེས་ཉོན་མོངས་མི་སྤོང་ལ། ངེད་ཀྱི་ལུགས་ལ་ཁྱབ་པའི་སྟོང་ཉིད་
རྟོགས་པས་སྤོང་བ་ཡིན་ནོ། །ཞེས་ལན་མཛད་པ་ནི་མི་འཐད་དེ། སྒྲ་མའི་བུད་
མེད་བུད་མེད་ཀྱིས་སྟོང་པར་རྟོགས་པ་ནི་དགག་བྱ་ཕྲ་མོ་ལ་བལྟོས་པའི་ཉི་ཚེ་བའི་
སྟོང་ཉིད་རྟོགས་པ་མིན་ཏེ། དགག་བྱའི་ངོས་འཛིན་དང་དེ་ཆོས་གཅིག་གི་སྟེང་དུ་

50 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མེད་པར་རྟོགས་ན་གཞན་ལའང་གོ་འོང་བ་སོགས་གཞན་ལས་བཤད་པ་ལས་
ཤེས་པས་སོ། །དེས་ན་སྤྱིར་འཁྲུལ་པ་ལ་རྟོག་མེད་འཁྲུལ་པ་རབ་རིབ་ཀྱིས་སྐྲ་
ཤད་འཛག་པར་མཐོང་བ་ལྟ་བུ་ལ། ཡིད་ཀྱིས་སྐྲ་ཤད་མེད་པར་གོ་བས་འཁྲུལ་པ་
དེ་མི་ལྡོག་གི་དེ་ལྡོག་པ་ལ་མིག་གི་རབ་རིབ་སེལ་ཐབས་བྱེད་དགོས་སོ། །རྟོག་
བུ
པ་འཁྲུལ་པ་ལའང་འཕྲལ་དུ་གློ་བུར་བའི་རྒྱུ་ལས་བྱུང་བ་ཐག་ཁྲ་ལ་སྤྲུལ་འཛིན་
སོགས་ནི་ཐག་པར་རྟོགས་པ་ཙམ་གྱིས་འཁྲུལ་པ་དེ་ལྡོག་གི་དེ་ལྡོག་པ་ལ་གོ་བ་དེ་
རིང་དུ་སྒོམ་པ་སོགས་མི་དགོས་སོ། །འགྲོ་བ་ཀུན་གྱི་རྒྱུད་ཀྱི་བདེན་འཛིན་ནི་
སངས་རྒྱས་ཀྱིས་ཀྱང་མི་གཟིགས་པའི་ཐོག་མ་མེད་པ་ནས་རྒྱུད་ལ་ཆེས་ཤིན་ཏུ་
འདྲིས་ཤིང་དེས་རྒྱུད་ཚོས་པ་བཞིན་དུ་སོང་བས་དེའི་ས་བོན་ལྟ་ཞོག་མངོན་གྱུར་
རགས་པའང་བདེན་པ་མེད་པར་རྟོགས་པ་ཙམ་གྱིས་ག་ལ་ལྡོག །དེ་ཙམ་དུ་མ་
ཟད་བདེན་མེད་མངོན་སུམ་དུ་རྟོགས་ཀྱང་ཉོན་མོངས་ཀུན་བརྟགས་ས་བོན་དང་
བཅས་པ་སྤོང་ཡང་ལྷན་སྐྱེས་མི་སྤོང་བས་སོ། །དེའི་ཕྱིར་ཡུན་རིང་དུ་བསྒོམ་པའི་
སྒོམ་ལམ་སོགས་ལམ་གྱི་རྣམ་གཞག་མང་དུ་གསུངས་པ་ཡིན་ཞིང་། སྟོང་ཉིད་
རྟོགས་པ་ལའང་མཐར་ཉོན་མོངས་ཟད་པ་འབྱུང་བར་ཁས་བླངས་ཤིང་དེས་ཆོག་
གི་དེ་ལ་སྟོང་ཉིད་རྟོགས་མ་ཐག་སྤོང་དགོས་ཞེས་ཁས་མ་བླངས་ཤིང་ལེན་ཡང་
ག་ལ་དགོས་ཞེས་པ་ལན་བསྡུས་པའོ། །སྒྱུ་མ་མཁན་སྒྱུ་མའི་བུད་མེད་དེ་བྱེད་
བས་ནི་དམིགས་ཡུལ་ཤེས་བྱ་སྟེ་སྒྱུ་མའི་བུད་མེད་ལ་ཉོན་མོངས་བག་ཆགས་ཏེ་
བདེན་འཛིན་མ་སྤངས་ཤིང་བདེན་པར་འཛིན་པ་དེས་ན་སྒྱུ་མའི་བུད་མེད་བུད་མེད་

51
ཤེས་རབ་ལེའུའི་ཟིན་བྲིས།
ཀྱིས་སྟོང་པ་དེ་མཐོང་བ་ན་དེའི་སྟོང་ཉིད་བག་ཆགས་དེ་ཉམ་ཆུང་བ་སྟེ། བདེན་
འཛིན་ལ་གནོད་པའི་ནུས་པ་མེད་དེ། དེ་དང་འཛིན་སྟངས་འགལ་བ་མེད་པས་
སོ༑ ༑ཉོན་མོངས་བག་ཆགས་ཞེས་པའི་བག་ཆགས་ནི། བདེན་འཛིན་ལ་བྱས་པ་
དང་དེའི་ས་བོན་དང་། ཤེས་སྒྲིབ་ལ་བྱས་པ་ཡོད་ཀྱང་འདིར་སྔ་མའོ།།
གཉིས་པ་ལ། སྤྱིར་བསྟན་པ་དང་། བྱེ་བྲག་ཏུ་བཤད་པའོ། །དང་པོ་ནི།
སྟོང་ཉིད་བག་ཆགས་གོམས་པ་སྟེ་དངོས་པོ་རང་བཞིན་གྱིས་སྟོང་པར་རྟོགས་ན་
དངོས་པོ་བདེན་པར་འཛིན་པའི་བག་ཆགས་སྤོང་བར་འགྱུར་ཞིང་ཅིའང་མེད་ཅེས་
པ་སྟེ་བདེན་མེད་ཉིད་ཀྱང་བདེན་མེད་དུ་རྟོགས་པ་གོམས་པས་ནི་བདེན་མེད་
བདེན་འཛིན་དེའང་ཕྱི་ནས་སྦྱོང་བར་འགྱུར་རོ། །དགག་བྱ་རགས་པ་བཀག་པ་
ཙམ་ཡིན་ན། བཀག་པ་བདེན་གྲུབ་ཕྱིས་དགག་དགོས་ཀྱང་མིང་གི་ཐ་སྙད་ཀྱིས་
བཞག་པ་ཙམ་མིན་པའི་ཡོད་པ་བདེན་ཚད་དུ་བྱས་པའི་དགག་བྱ་ཕྲ་མོ་བཀག་
པའི་བཀག་པ་བདེན་འཛིན་ནི་དུས་དེའི་ཚེ་ཉིད་ན་འགོག་སྟེ་དེ་མ་ཐག་ཏུ་འཆད་
པར་འགྱུར་རོ།།
གཉིས་པ་ནི། གང་གི་ཚེ་དངོས་པོ་གང་ཞིག་བདེན་པར་མེད་དོ་ཞེས་
བརྟག་བྱའི་དངོས་པོ་བདེན་པར་ཡོད་ན་དམིགས་སུ་རུང་བ་ལས་བདེན་པར་མི་
དམིགས་པས་བདེན་མེད་དུ་རྟོགས་པ་དེའི་ཚེ་བདེན་པའི་དངོས་མེད་རྟེན་ཆོས་
ཅན་བདེན་གྲུབ་དང་བྲལ་བའི་ཕྱིར། བཀག་པ་བདེན་གྲུབ་བློ་དེའི་མདུན་དུ་ཇི་
ལྟར་གནས་ཏེ་ཆོས་ཅན་དང་བྲལ་བའི་ཆོས་ཉིད་མེད་པས་བདེན་སྟོང་བདེན་པར་

52
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲུབ་ན་ཆོས་ཅན་དེའི་རང་བཞིན་དུ་གྲུབ་དགོས་ལོ་དེ་བདེན་པའི་རང་བཞིན་དུ་
གྲུབ་པ་སྔར་ནས་ཁེགས་པའི་ཕྱིར། དེས་ན་གང་གི་ཚེ་དངོས་པོ་དང་དངོས་མེད་
དག་བདེན་གྲུབ་གང་ཡང་བློའི་མདུན་ན་མི་གནས་པ་དེའི་ཚེ་བདེན་པར་གྲུབ་པའི་
རྣམ་པ་གཞན་མེད་པས་བདེན་འཛིན་གྱི་དམིགས་པའི་གཏད་སོ་མཐའ་དག་མེད་
པར་རྟོགས་པར་སྤྲོས་པ་མཐའ་དག་རབ་ཏུ་ཞི་བ་ཡིན་ཏེ་སྟོང་ཉིད་མངོན་སུམ་དུ་
རྟོགས་པའི་གཟིགས་ངོ་ན་སྟོང་ཉིད་ལ་གཉིས་སྣང་གི་སྤྲོས་པའང་ཞི་ལ་སྟོང་ཉིད་
དོན་སྤྱིའི་ཚུལ་གྱིས་རྟོགས་པ་ལ་ནི་གཉིས་སྣང་མ་ཁེགས་ཀྱང་ངེས་ངོ་ན་བདེན་
པའི་སྤྲོས་པ་ཁེགས་པ་ཡིན་ནོ།།
གསུམ་པ་ལ། རྣམ་རྟོག་མེད་ཀྱང་གདུལ་བྱའི་རེ་བ་སྐོང་བ་འཐད་པ་
དཔེ་དང་བཅས་པ་དང་། དེ་ལ་རྩོད་པ་སྤང་བའོ། །དང་པོ་ནི། སངས་རྒྱས་ལ་
རྟོག་པ་ཐམས་ཅད་ཉེ་བར་ཞི་བ་ཡིན་ན་གདུལ་བྱ་ལ་ཆོས་བསྟན་པར་བྱའོ་སྙམ་
པའང་མེད་པས་སེམས་ཅན་ལ་ཆོས་བསྟན་པ་སོགས་ཀྱིས་དོན་མཛད་པ་མི་འཐད་
དོ་ཞེ་ན། སྐྱོན་མེད་དེ། རྟོག་པ་མེད་ཀྱང་མི་ལ་ཡིད་བཞིན་ནོར་བུ་དང་། ལྷ་ལ་
དཔག་བསམ་གྱི་ཤིང་ལ་གསོལ་བ་བཏབ་པས་ཇི་ལྟར་འདོད་པའི་རེ་བ་ཡོངས་སུ་
སྐོང་བ་དེ་བཞིན་དུ་གདུལ་བྱ་སངས་རྒྱས་དང་འཕྲད་པ་སོགས་ཀྱི་བསོད་ནམས་
བསགས་པའི་མཐུ་དང་། སངས་རྒྱས་རྣམས་ཀྱིས་རྟོག་པ་མེད་བཞིན་དུ་སེམས་
ཅན་གྱི་དོན་འབད་མེད་ལྷུན་གྲུབ་ཏུ་བྱེད་པར་གྱུར་ཅིག་སྙམ་པའི་སྔོན་གྱི་སྨོན་ལམ་
གྱི་དབང་གིས་རྒྱལ་བའི་གཟུགས་ཀྱི་སྐུར་སྣང་ནས་ཆོས་སྟོན་པ་ཆེས་ཤིན་ཏུ་

53
ཤེས་རབ་ལེའུའི་ཟིན་བྲིས།
འཐད་པ་ཡིན་ནོ། །སྨོན་ལམ་བཏབ་པ་འདས་ནས་དུས་རིང་པོ་ལོན་པས་དེས་ད་
ལྟར་འབྲས་བུ་བསྐྱེད་པ་མི་འཐད་ཅིང་སྨོན་ལམ་འདེབས་མཁན་བྱང་ཆུབ་སེམས་
དཔའ་ཡིན་པས་དེའི་འབྲས་བུ་རྒྱལ་བའི་མཛད་པར་མི་འཐད་དོ་ཞེ་ན། སྐྱོན་མེད་
དེ༑ དཔེར་ན། བྲམ་ཟེས་དུག་ཞི་བར་བྱེད་པའི་ནམ་མཁའ་ལྡིང་གི་མཆོད་སྡོང་
བསྒྲུབས་ནས་བྲམ་ཟེ་འདས་པར་གྱུར་པ་དེ་འདས་ནས་ཡུན་རིང་ལོན་ཡང་མཆོད་
སྡོང་དེ་ད་ལྟར་དུག་ལ་སོགས་པ་ཞི་བར་བྱེད་ནུས་པ་བཞིན་དུ་བྱང་ཆུབ་སེམས་
དཔས་བྱང་ཆུབ་ཀྱི་སྤྱོད་པ་དང་རྗེས་སུ་མཐུན་པར་ཚོགས་གཉིས་ཀྱི་སྒོ་ནས།
རྒྱལ་བའི་མཆོད་སྡོང་བསྒྲུབ་པའང་སྒྲུབ་པ་པོ་བྱང་ཆུབ་སེམས་དཔའ་མི་གནས་
པའི་མྱ་ངན་ལས་འདས་པ་མངོན་དུ་བྱས་ཀྱང་གདུལ་བྱའི་གནས་སྐབས་དང་
མཐར་ཐུག་གི་དོན་རྣམས་ཐམས་ཅད་མཛད་པ་མི་འགལ་ཞིང་འདི་ནི་རྒྱུན་འཇོག་
མ་ཤེས་པའི་རྩོད་པའོ།།
གཉིས་པ་ནི། ཉན་ཐོས་པ་ཁ་ཅིག་ན་རེ། སངས་རྒྱས་ལ་རྟོག་པའི་
སེམས་མེད་པ་ལ་མཆོད་པ་བྱས་ན་ཇི་ལྟར་བསོད་ནམས་ཀྱི་འབྲས་བུ་ལྡན་པར་
འགྱུར་ཏེ། མཆོད་པ་ལེན་པའི་རྟོག་པའང་མེད་པའི་ཕྱིར་རོ་ཞེ་ན། སངས་རྒྱས་
ལ་རྟོག་པ་མེད་ཀྱང་མཆོད་པ་བྱས་པས་བསོད་ནམས་འབྱུང་བ་འཐད་པར་
ཐལ། རྒྱུ་མཚན་གང་གི་ཕྱིར་ན་སངས་རྒྱས་སྐུ་དངོས་སུ་བཞུགས་པའམ་མྱ་ངན་
ལས་འདས་རྗེས་ཀྱི་སྐུ་གདུང་ལ་མཆོད་པ་གཉིས་བསོད་ནམས་མཚུངས་པ་ཉིད་
དུ་བྱམས་པ་སེང་གེ་སྒྲའི་མདོ་ལས་བཤད་པའི་ཕྱིར་རོ། །མཆོད་རྟེན་བསྐོར་བའི་

54
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕན་ཡོན་ལས་ཀྱང་། གང་ཞིག་བཞུགས་ལ་མཆོད་པ་དང་། །མྱ་ངན་འདས་པའི་
སྐུ་གདུང་ལ། །སེམས་ནི་མཉམ་པར་དང་བ་ཡིས། །བསོད་ནམས་ལ་ནི་ཁྱད་
པར་མེད། །ཅེས་གསུངས་སོ། །སངས་རྒྱས་ལ་མཆོད་པ་སོགས་ཀུན་རྫོབ་ཏུ་
གྲུབ་པའམ་ནི་དེ་ཁོ་ན་ཉིད་དུའང་རུང་སྟེ་དེར་མཆོད་པ་བྱས་པས་འབྲས་བུ་འབྱུང་
བ་སངས་རྒྱས་ཀྱི་ལུང་ལས་གསུངས་པ་ཡིན་ནོ། །དཔེར་ན་ཁྱོད་རང་བདེན་པའི་
སངས་རྒྱས་ལ་ཇི་ལྟར་འབྲས་བུ་དང་བཅས་པ་འདོད་པ་བཞིན་ནོ། །དོན་ནི་དེ་ཁོ་
ན་ཉིད་ཀྱི་དོན་ལ་དཔྱད་པ་རེ་ཞིག་བཏང་སྙོམས་བྱས་ནས་བདེན་ཡང་རུང་བརྫུན་
ཡང་རུང་ངེད་ལ་དངོས་པོ་དང་མཐུན་པའི་འབྲས་བུ་བྱུང་། །དེས་ཆོག་ཅེས་པའི་
དོན་ནོ།།
གཉིས་པ་ཐར་པ་ཙམ་ཐོབ་པར་འདོད་པས་ཀྱང་སྟོང་ཉིད་རྟོགས་དགོས་
པར་བསྒྲུབ་པ་ལ། རྩོད་པ་དང་། ལན་ནོ། །དང་པོ་ནི། ཉན་ཐོས་སྡེ་པ་ཁ་ཅིག་ན་
རེ༑ བདེན་པ་བཞིའི་རྣམ་པ་མི་རྟག་སོགས་བཅུ་དྲུག་མངོན་སུམ་དུ་མཐོང་བ་
གོམས་པས་གྲོལ་བ་དགྲ་བཅོམ་པའི་འབྲས་བུ་ཐོབ་པར་འགྱུར་གྱི་ཆོས་ཐམས་
ཅད་བདེན་པས་སྟོང་པ་ཉིད་མཐོང་བས་ཅི་ཞིག་བྱ་དགོས་པ་མེད་ཅིང་མི་རིགས་
སོ་ཞེ་ན། ཉན་ཐོས་སྡེ་པ་ཁ་ཅིག་སངས་རྒྱས་ཐོབ་པར་བྱེད་པ་ལའང་སྟོང་ཉིད་
རྟོགས་མི་དགོས་པར་མ་ཟད། ཆོས་ཀྱི་བདག་མེད་ཀྱི་མིང་ཙམ་ཡང་ཁས་མི་ལེན་
ཅིང་། ཐེག་པ་ཆེན་པོའི་མདོ་བཀར་ཁས་མི་ལེན་པ་དེ་དག་ཕྱོགས་སྔའི་གཙོ་བོ་
ཡིན་ལ། ཞར་ལ་ཐེག་པ་ཆེན་པོའི་མདོ་སྡེ་ཚད་མར་བཞེད་ཀྱང་དགྲ་བཅོམ་པའི་

ཤེས་རབ་ལེའུའི་ཟིན་བྲིས། 55
འབྲས་བུ་ཐོབ་པ་ལ་ཆོས་ཀྱི་བདག་མེད་རྟོགས་པ་མི་དགོས་པར་བཞེད་པ་དེ་དག་
ཀྱང་བཀག་ནས། སྟོང་ཉིད་རྟོགས་པའི་ཤེས་རབ་ཉིད་སྲིད་པ་ལས་གྲོལ་བའི་
ལམ་དུ་སྒྲུབ་བཞེད་ནས་གཞུང་འདི་དག་བཀོད་པ་ཡིན་ནོ།།
གཉིས་པ་ལ། སྟོང་ཉིད་རྟོགས་པའི་ཤེས་རབ་དེ་ཉིད་སྲིད་པ་ལས་གྲོལ་
བའི་
འི་ལམ་དུ་སྒྲུབ་པ་དང༌། མི་གནས་པའི་མྱང་ངན་ལས་འདས་པའི་ལམ་དུ་སྒྲུབ་
པ་དང༌། དེས་ན་གྲོལ་བ་དོན་གཉེར་གྱིས་སྟོང་ཉིད་སྒོམ་རིགས་པར་གདམས་
པའོ། །དང་པོ་ལ། ཐེག་པ་ཆེན་པོའི་མདོ་སྡེ་བཀར་ལུང་གིས་བསྒྲུབས་པའི་སྒོ་
ནས་བསྒྲུབ་པ་དང་། རིགས་པས་བསྒྲུབ་པའོ། །དང་པོ་ནི། ཉན་རང་དགྲ་བཅོམ་
པའི་འབྲས་བུ་ཐོབ་པ་ལའང་སྟོང་ཉིད་རྟོགས་པ་ངེས་པར་དགོས་པར་ཐལ། རྒྱུ་
མཚན་གང་གི་ཕྱིར་ན་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེའི་ལུང་ལས་སྟོང་
ཉིད་རྟོགས་པའི་ལམ་འདི་ནི་གོམས་པ་མེད་པར་བྱང་ཆུབ་གསུམ་ག་ཐོབ་པར་
མེད་པར་གསུངས་པའི་ཕྱིར་རོ། །སྤྱོད་འཇུག་འགྲེལ་ཆེན་དུ། ཡུམ་གྱི་མདོ་
ལས། དངོས་པོའི་འདུ་ཤེས་ཅན་ལ་ཐར་པ་མེད་པ་དང་། དུས་གསུམ་གའི་ཡང་
དག་པར་རྫོགས་པའི་སངས་རྒྱས་དང་། རྒྱུན་ཞུགས་ནས་རང་རྒྱལ་གྱི་བར་
རྣམས་ཤེར་ཕྱིན་འདི་ཉིད་ལ་བརྟེན་ནས་ཐོབ་པར་གསུངས་པ་དྲངས་པ་ལྟར་ཡིན་
གྱི༔ བླ་ན་མེད་པའི་བྱང་ཆུབ་རྐྱང་པ་ལ་བྱེད་པ་གཞུང་གི་དོན་མིན་ནོ། །གཞན་
ཡང་མདོ་ཕྱོགས་ནས་ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་སྟོན་
པའི་ལུང་མཐའ་ཡས་པ་ཡོད་པ་རྣམས་མ་དྲངས་སོ།།

56
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཞུང་རྐང་པ་གཉིས་པོ་འདི། ཉན་ཐོས་སྡེ་པ་འགའ་ཞིག་གི་བློ་ངོར།
ཐེག་པ་ཆེན་པོ་བཀར་སྒྲུབ་པར་བཞེད་ནས། །སྒྲུབ་བྱེད་འདི་བཀོད་པ་ཡིན་ནོ། །
ཐེག་པ་ཆེན་པོའི་ལུང་ཚད་མར་མི་འདོད་ན། དེ་ལ་སྒྲུབ་བྱེད་དུ་བཀོད་པ་རིགས་
མི
པ་དང་བྲལ་བར་མི་འགྱུར་རམ་སྙམ་ན། སྐྱོན་མེད་པ། སྒྲུབ་བྱེད་བཀོད་པ་
ཐམས་ཅད་ཀྱི་ཚུལ་གསུམ་དང་པོ་ནས་ཕྱིར་རྒོལ་གྱིས་གྲུབ་མི་དགོས་ལ། འདིར་
 ཡང་སྒྲུབ་བྱེད་འདིའི་ཁྱབ་པ་འོག་ནས་འགོ་མཚུངས་དང་། རྣལ་མའི་རིགས་
པས་བསྒྲུབ་པ་ཡིན་ནོ། །སློབ་དཔོན་གྱིས་ཀྱང་ཐེག་ཆེན་མདོ་སྡེ་བཀར་མི་འདོད་
པའི་ལོག་རྟོག་དགག་བཞེད་ནས། གཞུང་འདི་བཀོད་པ་ཡིན་ལ། གཏན་ཚིགས་
འདིའི་བསྒྲུབ་བྱ་སྟོང་ཉིད་རྟོགས་པའི་ཤེས་རབ་བྱང་ཆུབ་གསུམ་གའི་ལམ་དུ་
སྒྲུབ་པ་ཡིན་གྱི། འདིའི་ཁྱབ་པ་སྒྲུབ་པའི་སྒོ་ནས། ཐེག་ཆེན་བཀར་སྒྲུབ་པ་མིན་
པ་དང་ཐེག་ཆེན་བཀར་ལུང་གིས་བསྒྲུབ་པར་སྦྱར་བ་ལ་ཁ་ན་མ་ཐོ་བ་མེད་དོ།།
གཉིས་པ་ལ། འགོ་མཚུངས་ཀྱིས་སྒྲུབ་པ་དང་། རྣལ་མའི་རིགས་པས་
སྒྲུབ་པའོ། །དང་པོ་ནི། གལ་ཏེ་ཐེག་པ་ཆེན་པོའི་མདོ་སྡེ་ངེད་ལ་བཀར་མ་གྲུབ་
ཅིང་ཚད་མར་ཁས་མི་ལེན་པས་ངེད་ལ་མ་གྲུབ་ན། དེ་སྒྲུབ་བྱེད་དུ་བཀོད་ནས་
སྟོང་ཉིད་རྟོགས་པ་ཉན་རང་གིའང་ལམ་དུ་སྒྲུབ་པ་ནི་སྒྲུབ་བྱེད་བསྒྲུབ་བྱ་དང་
མཚུངས་སོ་ཞེ་ན། ཁྱོད་ཀྱི་ལུང་ཁྱོད་རང་ཚད་མར་འདོད་པའི་ཐེག་དམན་གྱི་སྡེ་
སྣོད་འདི་རྣམས་བཀའ་ཡིན་པར་ཇི་ལྟར་གྲུབ་དྲིས་པས་དེ་དག་བཀའ་ཡིན་ཏེ་གང་
གི་ཕྱིར་ན་འུ་བུ་ཅག་གཉིས་ཀ་ལ་ཐེག་པ་དམན་པའི་མདོ་སྡེ་འདི་བཀར་གྲུབ་བོ་ཞེ་

ཤེས་རབ་ལེའུའི་ཟིན་བྲིས། 5
ན༑ རྒྱུ་མཚན་ཀུན་ནས་མཚུངས་ཏེ། ཁྱོད་སྐྱེས་མ་ཐག་པ་དང་། ལུང་དོན་
རིགས་པས་གཏན་ལ་མ་ཕེབས་པའི་་ 
ང་པོ་ཁྱོད་ལའང་དམན་པའི་སྡེ་སྣོད་འདི་
ཚད་མར་མ་གྲུབ་ལ་དུས་ཕྱིས་ལུང་ཚད་མར་ཁས་ལེན་པའི་རྐྱེན་དེ་ཐབས་ངག་
གང་འདུལ་བ་ལ་སྣང་། མདོ་སྡེ་ལ་འཇུག །མངོན་པའི་ཆོས་ཉིད་དང་མི་འགལ་
བར་འཇུག་པའི་ཆེན་པོ་བསྟན་པ་སོགས་ལུང་དོན་རིགས་པས་གཏན་ལ་འབེབས་
པའི་ཐབས་གང་གིས་ནི་ལུང་ཚད་མ་དེར་ཡིད་ཆེས་པར་བསྒྲུབ་པའི་སྒྲུབ་བྱེད་དེ་
ནི་ཐེག་ཆེན་གྱི་མདོ་སྡེ་ལའང་མཚུངས་པར་ཡོད་པའི་ཕྱིར་རོ། །དེ་ལྟ་མ་ཡིན་པར་
གང་ཟག་གཞན་གང་ཡང་རུང་བ་གཉིས་འདོད་པས་ཚད་མར་བདེན་ན་ནི་རིག་
བྱེད་ཀྱི་གཞུང་སོགས་ཀྱང་བདེན་པར་འགྱུར་བར་ཐལ། གང་ཟག་གཉིས་ཀྱི་ཚད་
མར་འདོད་པ་ཡོད་པའི་ཕྱིར།།
ངེད་འདོད་པའི་ཐེག་དམན་གྱི་སྡེ་སྣོད་བཀར་ཁྱེད་ཀྱིས་ཀྱང་འདོད་པས་
རྩོད་པ་མེད་ལ། ཐེག་ཆེན་གྱི་སྡེ་སྣོད་ངེད་མི་འདོད་པས་རྩོད་པ་དང་བཅས་པའི་
ཕྱིར་ཞེ་ན། འོ་ན། ཐེག་དམན་གྱི་ལུང་ལ་མུ་སྟེགས་པ་རྣམས་དང་ཉན་ཐོས་སྡེ་པ་
རྣམས་རྩོད་པ་ཡོད་པའི་ཕྱིར་དང༌། ཐེག་དམན་གྱི་ལུང་སྡེ་པ་བཅོ་བརྒྱད་པོ་
ཐམས་ཅད་ཀྱིས་ཚད་མར་ཁས་ལེན་པ་ཡོད་ཀྱང་ནང་ཚན་གྱི་ལུང་གཞན་བར་སྲིད་
ཡོད་པར་སྟོན་པ་སོགས་ཉན་ཐོས་སྡེ་པ་ལ་ལས་བཀར་འདོད་ཀྱང་ལ་ལས་དེ་མི་
འདོད་པས་སྡེ་པ་ནང་དུ་རང་དང་གཞན་རྩོད་པ་དང་བཅས་པ་ཡིན་པའི་ཕྱིར།
ཐེག་དམན་གྱི་སྡེ་སྣོད་ཀྱང་ཚད་མ་ཡིན་པར་དོར་བྱར་འགྱུར་བར་ཐལ་ལོ།།

58
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ལ། སྟོང་ཉིད་རྟོགས་པའི་ཤེས་རབ་དང་བྲལ་ན་དགྲ་བཅོམ་པ་
དང་མྱང་འདས་ཐོབ་པ་མི་སྲིད་པར་བསྟན་པ་དང་། མི་རྟག་སོགས་བཅུ་དྲུག་གི་
ལམ་ཙམ་གྱི་དགྲ་བཅོམ་ཐོབ་ན་ཉོན་མོངས་མངོན་གྱུར་སྤུངས་པ་ཙམ་གྱིས་ཀྱང་
ཐོབ་པར་ཐལ་བ་དང་། དེའི་ལན་དགག་པ་དང་། དེས་ན་ཐར་པ་ཙམ་ཐོབ་པར་
འདོད་པས་ཀྱང་སྟོང་ཉིད་སྒོམ་དགོས་པར་བསྟན་པའོ། །དང་པོ་ནི། དགྲ་བཅོམ་
པ་རྣམས་ཀྱིས་སངས་རྒྱས་ལས་མངོན་སུམ་དུ་ཐོས་ནས་དེའི་རྗེས་སུ་སྟོང་ཉིད་
སྟོན་པའི་གསུང་རབ་ལ་བསྡུ་བ་མཛད་པ་ཡིན་པས། དགེ་སློང་དུ་མ་བཤད་པའི་
ནང་ནས་སངས་རྒྱས་བཅོམ་ལྡན་འདས་ཀྱིས་བསྟན་པའི་རྩ་བ་དགེ་སློང་དགྲ་
བཅོམ་པ་ཉིད་ཡིན་ཏེ་དེ་ཡིན་པ་ལ་དགེ་སློང་དགྲ་བཅོམ་པ་ཉིད་ཀྱང་དཀའ་བར་
གནས་པ་སྟེ། ཉན་ཐོས་འཕགས་པ་ཆོས་ཅན། དགྲ་བཅོམ་པ་མི་ཐོབ་པར་
ཐལ། སྟོང་ཉིད་རྟོགས་པའི་ཤེས་རབ་ལམ་དུ་མི་བྱེད་པའི་ཕྱིར། ཆོས་རྣམས་
རང་བཞིན་གྱིས་སྟོང་པའི་སྟོང་པ་ཁས་མི་ལེན་པ་རྣམས་ལ་དགྲ་བཅོམ་མི་སྲིད་
པར་ཐལ་བ་འཕེན་པའང་འདིས་སྟོན་ནོ། །ཀྱང་གི་སྒྲས་སྟོང་ཉིད་རྟོགས་པ་དང་
བྲལ་ན་སངས་རྒྱས་མི་ཐོབ་པར་མ་ཟད་ཅེས་པའོ། །ཉན་ཐོས་དགྲ་བཅོམ་པ་ཆོས་
ཀྱི་
ཅན། མྱ་ངན་འདས་པའང་དཀའ་བར་གནས་ཏེ་ཁྱེད་རྣམས་ཀྱི་རྒྱུད་ཀྱི་མྱང་
འདས་ཀྱང་མི་འཐད་པར་ཐལ། ཁྱོད་ཀྱི་སེམས་ནི་བདེན་འཛིན་ཀྱི་དམིགས་པ་
དང་བཅས་པ་སྟེ། དེའི་ཞེན་ཡུལ་རིགས་པས་སུན་མ་བྱུང་བར་དངོས་པོ་ལ་
བདེན་པར་ཞེན་པ་དེ་ཡིན་པའི་ཕྱིར། ཡང་ན་རྐང་པ་སྔ་མ་གཉིས་དམ་བཅར་བྱས་

ཤེས་རབ་ལེའུའི་ཟིན་བྲིས། 59
ནས་ཕྱི་མ་གཉིས་རྟགས་སུ་བྱས་ཏེ། བདེན་འཛིན་ཇི་སྲིད་ཡོད་པ་དེ་སྲིད་དུ་མྱང་
འདས་མི་འཐོབ་པའི་ཕྱིར་ཞེས་བཤད་དོ།
གཉིས་པ་ནི། དགྲ་བཅོམ་པ་ཐོབ་པ་ལ། ། སྟོང་ཉིད་རྟོགས་མི་དགོས་ཀྱི་
མི་རྟག་སོགས་བཅུ་དྲུག་རྟོགས་པའི་ལམ་གོམས་པས་ཉོན་མོངས་ཟད་པར་
སྤངས་པས་གྲོལ་བ་དགྲ་བཅོམ་པའི་འབྲས་བུ་བུ་ཐོབ་བོ་ཞེ་ན། ཉོན་མོངས་མངོན་
ཙམ་རེ་ཞིག་སྤངས་པའི་གང་ཟག་དེའི་མངོན་གྱུར་སྤངས་པ་དེ་མ་ཐག་ཏུ་.
གྱུར 
དགྲ་བཅོམ་པ་དེར་འགྱུར་བར་ཐལ། མི་རྟག་སོགས་བཅུ་དྲུག་གི་ལམ་ཙམ་
སྒོམས་པས་ཉོན་མོངས་ཟད་ནས་དགྲ་བཅོམ་ཐོབ་པའི་ཕྱིར། དེ་གཉིས་རྣམ་པ་
ཐམས་ཅད་དུ་འགོ་མཚུངས་བྱེད་པ་ཡིན་ནོ། །དེ་འདོད་མི་ནུས་པ་ནི། ཉོན་
མོངས་མངོན་གྱུར་རེ་ཞིག་མེད་ཀྱང་མངོན་གྱུར་ཙམ་སྤངས་པའི་གང་ཟག་དེ་དག་
ལ་ཡང་སྲིད་ཕྱི་མར་ཉིང་མཚམས་སྦྱོར་བའི་ལས་ཀྱི་ནུས་པ་མཐོང་བ་ང་བ་ཡིན་པའི་
ཕྱིར་རོ། །ཉོན་མོངས་སྤངས་བས་གྲོལ་ན་ཞེས་པ་ནི། ཕྱོགས་སྔ་མའི་ལུགས་
བརྗོད་པ་ཡིན་ལ། དེའི་དོན་ནི། བདེན་པ་མཐོང་བས་གྲོལ་འགྱུར་གྱི། ཞེས་
བཤད་པ་བཞིན་དུ་མི་རྟག་སོགས་བཅུ་དྲུག་གི་ལམ་བསྒོམས་པས། ཉོན་མོངས་
སྤངས་ཏེ་གྲོལ་བ་ཐོབ་ན་ཞེས་བཤད་རྒྱུ་ཡིན་ཏེ། སྐབས་འདིར་མི་རྟག་སོགས་
བཅུ་དྲུག་གི་ལམ་ཙམ་གྱིས་ཉོན་མོངས་ལས་གྲོལ་བ་ཐོབ་མི་ཐོབ་ལ་རྩོད་པའི་ཕྱིར་
དང་། བདེན་པ་མཐོང་བ་ཞེས་སོགས་ཀྱི་རྩོད་པ་ལས་ཤིན་ཏུ་གསལ་བའི་ཕྱིར་
རོ༑༑

60 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེས་ན་མི་རྟག་སོགས་བཅུ་དྲུག་གི་ལམ་གྱིས་ཉོན་མོངས་ཟད་པར་ནུས་
པ་ཁས་བླངས་ནས། དེས་སྡུག་བསྔལ་ཐམས་ཅད་ལས་གྲོལ་བ་མིན་ནོ་ཞེས་
འཆད་པ་ནི་འདིའི་དོན་གཏན་མིན་ནོ། །དེའི་ཕྱིར་ལམ་དེས་ཉན་ཐོས་སྡེ་པ་གཉིས་
དང་ཐུན་མོང་བའི་ཉོན་མོངས་སུ་བཞག་པ་རྣམས། སྔར་བཤད་པ་ལྟར་གྱི་ལམ་
རྒྱུད་ལ་བསྐྱེད་པས། རེ་ཞིག་མངོན་གྱུར་དུ་རྒྱུ་བ་མེད་པའི་ཚེ། ཉོན་མོངས་ཟད་
པའི་གྲོལ་བ་ཐོབ་པར་འཇོག་ན། ཉོན་མོངས་མངོན་གྱུར་ཙམ་རེ་ཞིག་སྤངས་པ་
དེའི་དེ་མ་ཐག་ཏུ་ཟག་པ་ཐམས་ཅད་ཟད་པའི་གྲོལ་བ་འཐོབ་པར་འགྱུར་རོ། །
ཞེས་འགོག་པ་ལ་དགོངས་པ་ཡིན་ནོ། །དེ་འདོད་པར་མི་ནུས་པ་ནི། ཉོན་མོངས་
མེད་ཀྱང་དེ་དག་ལ། །ལས་ཀྱི་ནུས་པ་མཐོང་བ་ཡིན། །ཞེས་ཉོན་མོངས་མངོན་
གྱུར་རེ་ཞིག་མེད་ཀྱང་། ལས་ཀྱི་དབང་གིས་ཡང་སྲིད་ཕྱི་མར་འཕེན་པའི་ནུས་པ་
མཐོང་བས་སོ། །ཞེས་པས་སྟོན་ནོ། །གཞུང་དེ་རྣམས་ནི་དེ་ལྟར་བཤད་དགོས་ཀྱི།
འགྲེལ་པ་འགའ་ཞིག་དང་བོད་རྣམས། ཉོན་མོངས་མེད་ཀྱང་མོངྒལ་གྱི་བུ་དང་།
འཕགས་པ་སོར་ཕྲེང་ཅན་ལ་སོགས་པ་ལ་སྔོན་སོ་སྐྱེའི་དུས་སུ་བསགས་པའི་
ལས་ཀྱི་འབྲས་བུ་སྡུག་བསྔལ་འབྱིན་པ་མཐོང་བས་དེ་མ་ཐག་ཏུ་གྲོལ་བ་མ་ཡིན་
ནོ་ཞེས་པ་ལྟར་མི་བྱ་སྟེ། འདི་ནི་ཚེ་འདིའི་སྡུག་བསྔལ་སྐྱེས་པའི་ནུས་པ་མིན་གྱི་
ལས་ཀྱིས་ཡང་སྲིད་ཕྱི་མར་འཕེན་པའི་ནུས་པ་མི་ལྡོག་པས་གྲོལ་བ་མེད་
དོ༑ ༑ཞེས་སྟོན་པ་ཡིན་ནོ།།
གསུམ་པ་ནི། མི་རྟག་སོགས་ཀྱི་ལམ་མ་བསྒོམས་པས་དགྲ་བཅོམ་པ་ཐོབ་

ཤེས་རབ་ལེའུའི་ཟིན་བྲིས། 61
པ་ན་སྤངས་པ་རེ་ཞིག་པ་ཙམ་མིན་པའི་སྲིད་པ་ཉེ་བར་ལེན་པའི་ལྷན་ཅིག་བྱེད་
རྐྱེན་སྲེད་པ་ནི་ལམ་དེས་ཟད་པར་སྤངས་པས་ས་བོན་མེད་པའི་ཕྱིར་ཡང་སྲིད་ཕྱི་
མ་མི་ལེན་པ་ཉིད་དོ། །ཞེས་ངེས་པ་ཉིད་དོ་ཞེ་ན། ཁྱོད་དགྲ་བཅོམ་པར་འདོད་
པའི་གང་ཟག་དེའི་རྒྱུད་ཀྱི་སྲེད་པ་འདི་མངོན་པ་ནས་བཤད་པ་ལྟར་གྱི་ཉོན་མོངས་
ཅན་མིན་ཡང་མངོན་པ་ནས་ཀུན་རྨོངས་མ་རིག་པ་ལ་ཉོན་མོངས་ཅན་ཡིན་མིན་
གཉིས་སུ་འདོད་པ་བཞིན་དུ་སྲེད་པ་ལའང་མངོན་པ་ནས་བཤད་པ་ལྟར་གྱི་ཉོན་
མོངས་ཅན་ཡིན་པ་ཞིག་དང་མིན་པ་ཞིག་ཀྱང་ཅི་སྟེ་མེད་དེ་འདོད་དགོས་སོ། །
གཞུང་དེས་ནི་སྡེ་པ་གཉིས་དང་ཐེག་ཆེན་པ་ལ་ཐུན་མོང་དུ་གྲགས་པ་ལྟར་གྱི་ཉོན་
མོངས་ཅན་མ་ཡིན་པའི་སྲིད་པ་ཡོད་པར་སྟོན་གྱི་རང་ལུགས་ཀྱི་སྲེད་པ་ལ་ཉོན་
མོངས་ཅན་ཡིན་མིན་གཉིས་སུ་འདོད་པ་གཏན་མིན་པར་ཤེས་པར་བྱའོ།།
དེས་ན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བདག་འཛིན་
གྱིས་དྲངས་པའི་སྲེད་པ་མངོན་གྱུར་བ་རེ་ཞིག་སྤངས་ཀྱང་། གང་ཟག་ངོ་བོ་ཉིད་
ཀྱིས་གྲུབ་པར་འཛིན་པའི་འཇིག་ལྟས་དྲངས་པའི་སྲེད་པ་ཅི་སྟེ་མེད་ཅེས་པ་ཡིན་
པས། སྔར་བཤད་པའི་མངོན་གྱུར་སྤངས་པ་ལ་ནི། བཤད་མ་ཐག་པའི་འཇིག་ལྟ་
དང་སྲེད་པ་མངོན་གྱུར་བའང་མི་ལྡོག་གོ །གལ་ཏེ་ལུགས་དེ་གཉིས་ཀའི་ཉོན་
མོངས་མངོན་གྱུར་བ་སྤངས་ན། གཉིས་ཀའི་ས་བོན་མ་སྤངས་པར་ནི་འདྲ་ལ།
མངོན་གྱུར་ཡོད་མེད་ལ་ཁྱད་པར་མ་བྱུང་ན། སྲེད་པ་ལ་ཁྱད་པར་ར་ཕྱེ་བ་དོན་མེད་
དོ༑ ༑སྟོང་ཉིད་མ་རྟོགས་པའི་གང་ཟག་དེ་དག་ལ་ཚོར་བ་ལ་བདེན་འཛིན་གྱི་མ་

62 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རིག་པ་ཅུང་ཟད་ཀྱང་མ་སྤངས་པས་ཚོར་བའི་རྐྱེན་གྱིས་ཚོར་བ་བདེ་བ་ལ་མི་
འབྲལ་བར་སྲེད་པ་དང་། སྡུག་བསྔལ་ལ་འབྲལ་འདོད་ཀྱི་སྲེད་པ་ངེས་པར་སྐྱེ་བ་
ཡིན་ལ་ཚོར་བ་རང་གི་མཚན་ཉིད་ཀྱིས་གྲུབ་པར་ཞེན་པ་ཁྱོད་དགྲ་བཅོམ་དུ་འདོད་
པ་དེ་དག་ལའང་ཡོད་པའི་ཕྱིར། དངོས་པོ་ལ་བདེན་པར་དམིགས་པ་དང་ནི་
བཅས་པའི་སེམས་གང་ཟག་འགའ་ཞིག་གི་རྒྱུད་ལ་ནི་མངོན་གྱུར་དུ་གནས་པར་
འགྱུར་བ་དེ་སྲིད་དུ་དེས་དྲངས་པའི་སྲེད་པ་མངོན་གྱུར་ཡང་ལྡོག་པ་མི་སྲིད་
དོ༑༑
བཞི་པ་ནི། གང་ཟག་དང་ཕུང་པོ་རང་གི་མཚན་ཉིད་ཀྱིས་གྲུབ་པས་སྟོང་
པ་ཉིད་དུ་རྟོགས་པ་དང་ནི་བྲལ་བའི་སེམས་ལ་ཉོན་མོངས་མངོན་གྱུར་བ་རེ་ཞིག་
འགགས་པ་ཡིན་དུ་ཟིན་ཀྱང་སླར་ཡང་མངོན་གྱུར་དུ་སྐྱེ་བར་འགྱུར་ཏེ་འདུ་ཤེས་
མེད་པའི་སྙོམས་འཇུག་ལ་གནས་པ་བཞིན་ནོ། །དེས་ན་ཐམས་ཅད་མཁྱེན་པར་མ་
ཟད་དགྲ་བཅོམ་པའི་འབྲས་བུ་ཙམ་ཐོབ་པར་འདོད་པ་ལའང་དགག་བྱ་ཕྲ་མོ་
བཀག་པའི་སྟོང་ཉིད་བསྒོམ་པར་བྱ་བར་ངེས་པར་འདོད་པར་བྱའོ། །རྩེགས་
དབང་ཕྱུག་སེང་གེ་ལ་སོགས་པས་ཉན་རང་ལ་ཆོས་ཀྱི་བདག་མེད་རྟོགས་པ་མེད་
པ་སྤྱོད་འཇུག་གི་དགོངས་པར་བྱེད་པ་དང་། ཚོར་བའི་ རྐྱེན་གྱིས་ཞེསཔ་ལ།
རྒྱུས་འབྲས་བུ་དཔོག་པ་ཁྱབ་པ་མ་ངེས་ཞེས་སྐྱོན་འཛིན་པ་ནི་ཕྱོགས་སྔའི་ནམ་མ་
ལངས་ཤིང་ཚོགས་པར་དབྱུང་དུ་མི་རུང་བའི་གཏམ་མོ། །གང་ཟག་དང་ཕུང་པོ་
བདེན་འཛིན་ཉོན་མོངས་སུ་འདོད་པ་སློབ་དཔོན་འདིའི་ཡང་བཞེད་པ་ཡིན་ཏེ།

63
ཤེས་རབ་ལེའུའི་ཟིན་བྲིས།
རྒྱས་པར་ཤེས་འདོད་ན་རྗེ་ཉིད་ཀྱིས་མཛད་པའི་དབུ་མ་ལ་འཇུག་པའི་རྣམ་བཤད་
ཆེན་མོ་ལས་ཤེས་པར་བྱའོ།།
གཞུང་འདིའི་མཇུག་ཏུ་ངག་གང་མདོ་སྡེ་ལ་ཞེས་སོགས་ཤོ་ལོ་ཀ་གསུམ་
འདུག་པ་ཐེག་ཆེན་བཀར་སྒྲུབ་པའི་རིགས་པ་སྟོན་འདོད་པར་འདུག་པ་ལ་བསྟན་
རྩ་དགེ་སློང་ཞེས་སོགས་ཀྱི་གོང་དུ་འོང་རྒྱུར་འདུག་པ་ལ། འཇུག་སའི་སྐབས་
ཀྱང་མ་ཤེས་ཤིང་སློབ་དཔོན་གྱི་གཞུང་མིན་ནོ་ཞེས་འགྲེལ་ཆེན་མཁན་པོ་འཆད་
དོ༑ ༑གང་ལྟར་ཡང་དོན་ནི་ངག་གང་ལྷག་པ་སེམས་ཀྱི་བསླབ་པ་སྟོན་པས།
མདོ་སྡེ་ལ་འཇུག །ཚུལ་ཁྲིམས་ཀྱི་བསླབ་པ་སྟོན་པས་འདུལ་བ་ལ་སྣང་། ཤེས་
རབ་ཀྱི་བསླབ་པ་སྟོན་པས་མངོན་པ་དང་མི་འགལ་བ་དེ་སངས་རྒྱས་ཀྱི་གསུང་དུ་
འདོད་ན། ཐེག་པ་ཆེན་པོའི་མདོ་སྡེ་ཕལ་ཆེར་དུའང་བསླབ་པ་གསུམ་སྟོན་པས་དེ་
སངས་རྒྱས་ཀྱི་བཀར་ཅིའི་ཕྱིར་མི་འདོད། ཁྱོད་ཀྱིས་བཀའི་མཚན་ཉིད་བཞག་པ་
དེ་ཚང་བར་མ་རྟོགས་པའི་མདོ་གཅིག་རྒྱུ་མཚན་དུ་བྱས་ནས། ཐེག་ཆེན་གྱི་མདོ་
སྡེ་ཐམས་ཅད་སྐྱོན་ཅན་དུ་ཁས་ལེན་ན། ཁྱོད་འདོད་པའི་བཀའི་མཚན་ཉིད་ཚང་
བའི་ཐེག་དམན་གྱི་མདོ་སྡེ་གཅིག་མཐོང་བས་ཁྱོད་མདོ་སྡེར་འདོད་པ་དང་མཚན་
ཉིད་མཚུངས་པས་ཐེག་ཆེན་གྱི་མདོ་སྡེ་ཐམས་ཅད་རྒྱལ་བས་གསུངས་པར་ཅིའི་
ཕྱིར་མི་འདོད། ཡུམ་རྒྱས་པ་སོགས་བཀའ་ཡིན་ན། འོད་སྲུངས་ཆེན་པོ་ལ་
སོགས་པས་དེའི་བརྗོད་བྱ་རྟོགས་རིགས་པ་ལ་མ་རྟོགས་པས་བཀའ་མིན་ནོ་ཞེ་
ན༑ འོད་སྲུངས་ཆེན་པོ་ལ་སོགས་པས་གཏིང་དཔག་དཀའ་བར་འདོད་པའི་ཤིན་

64 ་རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཏུ་ཟབ་པ་དེ་ཁྱོད་ཀྱིས་མ་རྟོགས་པ་རྒྱུ་མཚན་དུ་བྱས་ནས་བཀར་གཟུང་བྱ་མིན་
པར་སུ་ཞིག་བྱེད་དེ་བྱེད་པར་མི་རིགས་སོ་ཞེས་པའི་དོན་ནོ།།
གཉིས་པ་ནི། མི་གནས་པའི་མྱང་འདས་འགྲུབ་པ་ངེས་པར་སྟོང་ཉིད་
རྟོགས་པ་ལ་རག་ལས་ཏེ། གང་ཟག་དང་ཕུང་པོ་ལ་བདེན་པར་རྨོངས་པས་
འཁོར་བར་འཁོར་བའི་སེམས་ཅན་སྡུག་བསྔལ་ཅན་རྣམས་ཀྱི་དོན་དུ་སོ་སོ་སྐྱེ་བོ་
རྣམས་ལྟར་ཕུང་པོ་ལ་བདེན་པར་ཆགས་པས་ལས་ཉོན་གྱི་དབང་གིས་འཁོར་
བར་འཁོར་བའི་རྟག་མཐར་ལྟུང་བ་དང་ཉན་རང་རྣམས་ལྟར་འཁོར་བའི་སྡུག་
བསྔལ་གྱིས་འཇིགས་ནས་སྲིད་པར་སྐྱེ་བ་ཙམ་ཆད་པ་ལས་བྱུང་བའི་མྱང་འདས་
ཐོབ་བྱར་བྱེད་པའི་ཆད་མཐར་ལྷུང་བའི་མཐའ་གཉིས་ཀ་ལས་གྲོལ་བར་བྱང་
སེམས་འཕགས་པ་རྣམས་སྙིང་རྗེའི་དབང་གིས་འཁོར་བར་གནས་པ་འགྲུབ་པར་
འགྱུར་བ་འདི་ནི་སྟོང་ཉིད་རྟོགས་པའི་འབྲས་བུ་ཡིན་ཏེ། སྟོང་ཉིད་རྟོགས་པ་དང་
བྲལ་ན་སྙིང་རྗེའི་དབང་གིས་འཁོར་བར་གནས་སུ་ཟིན་ཀྱང་འཁོར་བའི་སྡུག་
བསྔལ་རང་མཚན་པ་ཉམས་སུ་མྱོང་ནས་དེས་སུན་ནས་ཆད་པའི་མཐར་ལྷུང་བར་
འགྱུར་བའི་ཕྱིར་རོ།།
གསུམ་པ་ནི། དེས་ན་སྔར་བཤད་པ་དེ་ལྟར་སྟོང་པ་ཉིད་ཀྱི་ཕྱོགས་ལ་
སུན་འབྱིན་པ་ནི་འཐད་པ་མ་ཡིན་ཏེ། འོག་ནས་འཆད་པའི་རིགས་པ་རྣམས་ཀྱིས་
ཀྱང་གནོད་པའི་ཕྱིར་རོ། །དེས་ན་ཉན་རང་གི་བྱང་ཆུབ་ཐོབ་པར་འདོད་པས་ཀྱང་
ཐེ་ཚོམ་མི་ཟ་བར་སྟོང་པ་ཉིད་ནི་བསྒོམ་པར་བྱ་སྟེ་བདེན་འཛིན་འཁོར་བའི་རྩ་བར་

ཤེས་རབ་ལེའུའི་ཟིན་བྲིས། 65
གྱུར་པའི་ཉོན་མོངས་ཅན་གྱི་མ་རིག་པ་ཡིན་ལ། དེའི་ཞེན་ཡུལ་སུན་མ་བྱུང་བར་
ཐར་པ་ཐོབ་པ་མི་སྲིད་པའི་ཕྱིར་རོ། །ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་
པའི་མུན་པའི་གཉེན་པོའང་སྟོང་པ་ཉིད་རྟོགས་པའི་ཤེས་རབ་ཡིན་པས་མྱུར་དུ་
སྒྲིབ་པ་གཉིས་ཟད་པའི་ཐམས་ཅད་མཁྱེན་པ་འདོད་པས་སྟོང་ཉིད་དེ་ནི་ཇི་ལྟར་
སྒོམ་པར་མི་བྱེད་དེ་དེ་དང་བྲལ་ན་ཉོན་སྒྲིབ་ཀྱི་ས་བོན་ཡང་སྤོང་མི་ནུས་སོ། །
ཤེས་སྒྲིབ་ཀྱི་ས་བོན་ནི་ཉོན་མོངས་པའི་བག་ཆགས་མཐར་ཐུག་པ་དང་མངོན་གྱུར་
ནི་དངོས་པོ་བདེན་པར་སྣང་བའི་སྣང་ཆ་སོགས་ཡིན་གྱི་བདེན་པར་སྣང་ན་ཤེས་
སྒྲིབ་ཡིན་པས་ཁྱབ་པ་སོགས་བྱར་མི་རུང་ངོ༌།།
དོན་བསྡུ་བ་ནི། སྟོང་པ་ཉིད་ཀྱི་དོན་ལ་སྐྲག་པས་དེ་སྒོམ་པར་མི་བྱེད་དོ་
ཞེ་ན། བདེན་འཛིན་གྱི་དངོས་པོ་གང་འཁོར་བའི་སྡུག་བསྔལ་བསྐྱེད་པའི་གཙོ་བོ་
བྱེད་པ་དེ་ལ་འཇིགས་ཤིང་སྐྲག་པ་སྐྱེ་བར་འགྱུར་རིགས་ན་སྟོང་ཉིད་རྟོགས་པའི་
ཤེས་རབ་འཁོར་བའི་སྡུག་བསྔལ་ཞི་བར་བྱེད་པ་དེ་ལ་འཇིགས་པ་ཇི་ལྟར་སྐྱེ་སྟེ་
འཇིགས་པར་མི་རིགས་ཏེ། དེ་འཇིགས་པ་ཟད་བྱེད་ཡིན་པའི་ཕྱིར་རོ། །གལ་ཏེ་
བདག་འགའ་རང་བཞིན་གྱིས་གྲུབ་པ་ཡོད་ན་ནི་དེར་ཞེན་པ་ལས་ཡུལ་ཅིའང་རུང་
བ་ལས་འཇིགས་པ་སྐྱེ་རིགས་པར་འགྱུར་ན་བདག་ཉིད་འགའ་ཡང་རང་བཞིན་
གྱིས་གྲུབ་པ་ཅུང་ཟད་ཀྱང་ཡོད་པ་མིན་པས་འཇིགས་པར་འགྱུར་པ་པོ་དེ་སུ་ཞིག་
ཡིན་ཏེ་རང་བཞིན་སེམས་པའི་བློས་ཁ་ནང་དུ་ལོག་ལ་སོམས་ཤིག་དང་། བདག་
མེད་པ་ཁོང་དུ་ཆུད་ནས་འཇིགས་པ་མཐའ་དག་ལས་གྲོལ་བར་འགྱུར་བ་ཡིན་ནོ།།

66
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གསུམ་པ་སྟོང་ཉིད་སྒྲུབ་པའི་རིགས་པ་རྒྱས་པར་བཤད་པ་ལ། གང་
J་པའི་
ཟག་གི་བདག་མེད་སྒྲུབ་པའི་རིགས་པ་དང་། ཆོས་ཀྱི་བདག་མེད་སྒྲུབ་
རིགས་པ་རྒྱས་པར་བཤད་པའོ། །དང་པོ་ལ། ལྷན་སྐྱེས་ཀྱི་བདག་འཛིན་གྱི་ཞེན་
ཡུལ་དགག་པ་དང་། ཀུན་བརྟགས་ཀྱི་བདག་དགག་པ་དང་། བཀག་པ་ལ་རྩོད་
_་
པ་སྤོང་བའོ། །དང་པོ་ནི། སོ་དང་སེན་མོ་སོགས་བདག་ཡིན་པ་འགོག་པ་ནི་
འཁོར་བ་ལས་གྲོལ་བའི་དོན་དུ་ཡིན་ན་སེམས་ཅན་རྣམས་ལ་དེ་དག་ང་ཡི་བར་
འཛིན་པ་ཡོད་ཀྱི་ངར་འཛིན་པ་མེད་པས་མི་རིགས་སོ་ཞེ་ན། འདི་ནི་མདོ་ལས།
གཟུགས་བདག་མ་ཡིན་པར་གསུངས་པ་སོགས་དང་དོན་གཅིག་པས། འཇིག་ལྟ་
ལྷན་སྐྱེས་ཀྱི་དམིགས་རྣམ་གཉིས་ཀྱི་དམིགས་པ་ནི། ལས་འབྲས་ཀྱི་རྟེན་དུ་གྱུར་
པའི་ང་ཙམ་དང་ང་ཡི་བའི་རང་ལྡོག་ཙམ་ཡིན་ལ། དེ་ལ་འཇིག་ལྟས་ང་དང་ང་
ཡི་བ་རང་གི་མཚན་ཉིད་ཀྱིས་གྲུབ་པར་ཞེན་པ་ཡིན་པས་ང་རང་གི་མཚན་ཉིད་
ཀྱིས་གྲུབ་ན། དེའི་མཚན་གཞིར་ཕུང་པོའི་ཚོགས་པ་དང་རྒྱུན་དང་དེའི་ཡ་གྱལ་
དང་ཆ་ཤས་དང༌། དེ་རྣམས་ལས་ངོ་བོ་ཐ་དད་པ་གང་རུང་ཞིག །ངའི་མཚན་
གཞིར་བསྒྲུབ་དགོས་པ་ལ། དེ་རྣམས་དེ་ལྟར་མ་གྲུབ་པའི་ཕྱིར་ཞེས་འཆད་པ་
ཡིན་ནོ། །ཕུང་པོའི་ཡ་གྱལ་བདག་གི་མཚན་གཞི་ཡིན་པ་འགོག་པ་ནི། སོ་དང་
སྐྱ་སེན་བདག་མ་ཡིན་བདག་གི་མཚན་གཞི་ནི་རུས་པ་དང་ཁྲག་མ་ཡིན་སྣབས་མ་
ཡིན་བད་ཀན་མ་ཡིན་ཏེ་དེ་དག་ལ་བདག་ཏུ་བཏགས་པ་ཙམ་དུ་ཟད་པའི་ཕྱིར།
ཆུ་སེར་དང་ནི་རྣག་ཀྱང་ངའི་མཚན་གཞི་མིན་བདག་གི་མཚན་གཞི་ནི་ཞག་དང་

67
ཤེས་རབ་ལེའུའི་ཟིན་བྲིས་
རྡུལ་མིན་ཏེ་རྒྱུ་མཚན་སྔ་མའོ། ། གློ་མཆིན་དག་ཀྱང་བདག་གི་མཚན་གཞི་མ་ཡིན་
ལ་རྒྱུ་མ་ལ་སོགས་པའི་ནང་ཁྲོལ་གཞན་ཡང་བདག་གི་མཚན་གཞི་མིན་ཏེ།
བདག་ནི་ཕྱི་ས་གཅིན་མ་ཡིན། ཤ་དང་པགས་པ་བདག་མིན་ཏེ། དེ་དག་ལ་
བཏགས་པ་ཙམ་དུ་ཟད་པའི་ཕྱིར་རོ། །དྲོད་དང་རླུང་ཡང་བདག་མ་ཡིན། ལུས་
ཀྱི་ནང་གི་བུ་ག་སོགས་ཀྱང་བདག་མ་ཡིན་ཏེ་གོ་བར་ཟད་དོ།།
དེ་དག་གི་དོན་བསྡུས་ན། རང་སྡེ་དངོས་པོར་སྨྲ་བ་རྣམས་གང་ཟག་གི་
མཚན་གཞིར་ཕུང་པོ་འཛིན་ལ། ཕྱི་རོལ་བ་རྣམས་གང་དག་རྗེ་བོ་དང་ཕུང་པོ་
ཁོལ་པོ་བཞིན་དུ་ཕུང་པོ་ལས་དོན་གཞན་པའི་བདག་ཁས་ལེན་པ་ཡིན་ནོ། །
འདིར་བསྟན་པ་འདི་དག་ནི། དབུ་མ་རིན་ཆེན་ཕྲེང་བ་ལས། ཁམས་དྲུག་གང་
ཟག་ཡིན་པ་བཀག་པ་དང་དོན་གཅིག་པས་བུ་ག་མིན་ཞེས་པ་ནི། ནམ་མཁའི་
ཁམས་གང་ཟག་ཡིན་པ་བཀག་པ་ཡིན་ནོ། །དེས་ན་ཐ་སྙད་དུའང་ཕུང་པོའི་
ཚོགས་པ་དང༌། རྒྱུན་དང་ཡ་གྱལ་དང་ཆ་ཤས་གང་ཡང་གང་ཟག་གི་མཚན་
གཞིར་བཟུང་དུ་མི་རུང་ལ། དེ་རྣམས་ལས་ངོ་བོ་ཐ་དད་པ་གཞན་ཡང་གང་ཟག་
ཏུ་བཞག་ཏུ་མེད་དེ། དེ་དག་ལ་བརྟེན་ནས་གང་ཟག་ཏུ་བཏགས་པ་ཙམ་དུ་ཟད་
པས་སོ།།
འོ་ན། གང་ཟག་ཅུང་ཟད་ཀྱང་བཞག་ཏུ་མེད་པར་འགྱུར་རོ་ཞེ་ན། ཁྱོད་
ལ་ལྷས་བྱིན་དང་མཆོད་སྦྱིན་སོགས་མ་དཔྱད་པར་འཇུག་པ་འདིས་མི་ཆོག་གམ།
གུང་ཟག་ཅེས་པའི་ཐ་སྙད་འཇུག་པའི་གཞི། གང་ཟག་རང་གི་མཚན་ཉིད་ཀྱིས་

68
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲུབ་པ་ཞིག་འདོད་ན་ནི། རྟག་ཆད་ཀྱི་མཐར་ལྟུང་བར་འགྱུར་བས་དེ་རྡུལ་ཙམ་
ཡང་མེད་པར་ཤེས་པར་བྱའོ།།
གཉིས་པ་ལ། གྲངས་ཅན་པས་བདག་ཤེས་པར་འདོད་པ་དགག་པ་དང་།
བྱེ་བྲག་པས་བདག་བེམ་པོར་འདོད་པ་དགག་པའོ། །ཕྱི་རོལ་པའི་བདག་རྫས་
གྲུབ་ཁས་ལེན་པའི་གསལ་བ བའི་དབྱེ་བ་མཐའ་ཡས་ཀྱང་། དེ་རྣམས་བེམ་རིག་
གང་རུང་ཞིག་ཏུ་འདོད་པས་འདི་གཉིས་བཀག་པས་གཞན་རྣམས་ཀྱང་འགོག་
ནུས་པར་དགོངས་ནས་གཉིས་པོ་དགག་པ་འདིར་གསུངས་སོ། །དང་པོ་ལ།
བཀག་པ་དངོས་དང༌། དེའི་ལན་དགག་པའོ། །དང་པོ་ནི། གྲངས་ཅན་ཤེས་བྱ་
ཉི་ཤུ་རྩ་ལྔར་གྲངས་ངེས་པ་ལ། གཙོ་བོ་སོགས་ཉེར་བཞི་བེམ་པོ་དང་། ཉེར་ལྔ་
པ་ཤེས་པ་དང་རིག་པ་དང་མྱོང་བ་དང་སེམས་པ་ཅན་དུ་གྱུར་པའི་བདག་ཏུ་
འདོད་ལ། གཙོ་བོས་རྣམ་འགྱུར་རྣམས་བྱེད་ཤེས་ཀྱང་ལོངས་སྤྱོད་མི་ཤེས་ལ།
ཤེས་རིག་གི་སྐྱེས་བུས་ཡུལ་ལོངས་སྤྱོད་ཤེས་ཀྱང་བྱེད་མི་ཤེས་པའི་རྟག་དངོས་
སུ་འདོད་ལ། ལོངས་སྤྱོད་པའི་ཚེ། བློ་དང་ཆེན་པོ་ཞེས་པ་དེ་ལ་ཕྱི་ནས་སྒྲ་
སོགས་དེ་ཙམ་ལྔ་ཡང་སྣང་། ནང་ནས་སྐྱེས་བུའང་སྣང་ནས་ལོངས་སྤྱོད་ཅིང་།
བློས་ལོངས་སྤྱོད་བྱ་དང་སྤྱོད་བྱེད་གཅིག་ཏུ་ཞེན་པར་བྱས་པ་ལས་འཁོར་བར་
འདོད་དོ། །འདིར་ཞིབ་ཏུ་མ་སྤྲོས་ཤིང་འདི་དག་གི་རྣམ་གཞག་གཞན་དུ་ཤེས་
པར་བྱ་སྟེ། གྲངས་ཅན་གྱི་ལུགས་འདི་ལ་མིང་གཞན་བཏགས་ནས་རྣལ་འབྱོར་
བླ་མེད་ཀྱི་རྒྱུད་ཀྱི་དགོངས་པར་འདོད་པ་དུ་མ་སྣང་བའི་ཕྱིར་རོ། །སྒྲ་དང་ཤེས་

ཤེས་རབ་ལེའུའི་ཟིན་བྲིས།
པ་རྟག་པར་འདོད་མི་འདོད་མུ་བཞི་འོང་ཡང་གྲངས་ཅན་གཉིས་ཀ་རྟག་པར་
འདོད་པ་ཡིན་ནོ། །གལ་ཏེ་སྒྲ་དང་སྒྲ་སོགས་དེ་ཙམ་ལྔ་ལ་ལོངས་སྤྱོད་པའི་ཤེས་
རིག་གི་སྐྱེས་བུ་རྟག་དངོས་ཡིན་ན་སྐྱེས་བུ་དེས་སྒྲ་ཡོད་མེད་ཀྱི་དུས་ཐམས་ཅད་
ཀྱི་ཚེ་ན་སྒྲ་གཟུང་དོན་དུ་བྱས་ནས་འཛིན་པར་འགྱུར་པར་ཐལ། དེ་གཟུང་དོན་དུ་
བྱས་ནས་འཛིན་པའི་རྟག་པ་ཡིན་པའི་ཕྱིར། འདོད་མི་རིགས་པར་ཐལ། ཡུལ་
ཤེས་བྱ་མེད་ན་ཅི་ཞིག་རིག་ནས་ཡུལ་གང་གི་ཡུལ་ཅན་ཤེས་པ་ཞེས་པ་རྗོད་པར་
བྱེད་དེ་བརྗོད་མི་རིགས་པའི་ཕྱིར། རྟགས་མ་གྲུབ་སྟེ། སྒྲ་མ་གྲུབ་ཀྱང་དེར་
འཛིན་གྱི་ཤེས་པ་རྟག་པར་ཡོད་དོ་ཞེ་ན། ཤིང་ཡང་ཤེས་པར་ཐལ་བར་
བར་འགྱུར་ཏེ།
ཤེས་བྱ་མེད་པའི་ཤེས་པ་ཁས་བླངས་པས་ཆོག་པའི་ཕྱིར། དེས་ན་ཤེས་བྱ་སྒྲ་
སོགས་ཉེ་བར་གནས་པ་མེད་པར་ཤེས་པ་མེད་ཅེས་ངེས་ཏེ་དེ་མེད་ན་ཤེས་པར་
འཇོག་བྱེད་མེད་པས་སྐྱེས་བུས་སྒྲ་མི་འཛིན་པའི་དུས་མེད་པར་ཁས་བླངས་
དགོས་སོ།།
གཉིས་པ་ནི། ཤེས་བྱ་མེད་པའི་ཤེས་པ་ཡོད་པར་ཐལ་བའི་སྐྱོན་མེད་
དེ༑ སྒྲ་མེད་པ་དེའི་ཚེ་སྐྱེས་བུ་རྟག་པ་དེ་ཉིད་ཀྱིས་ནི་གཟུགས་གཟུང་དོན་དུ་བྱས་
ནས་ཤེས་སོ་ཞེ་ན། སྐྱེས་བུ་ཆོས་ཅན། གཟུགས་གཟུང་དོན་དུ་བྱས་ནས་འཛིན་པ་
དེའི་ཚེ་སྒྲ་ཐོས་པའང་ཅི་སྟེ་མིན་ཏེ་ཐོས་པར་ཐལ། དེ་ཙམ་ལྔ་ལ་ཉེ་རིང་མེད་པར་
ལོངས་སྤྱོད་པའི་རྟག་པ་ཡིན་པའི་ཕྱིར། གལ་ཏེ་གཟུགས་ཤེས་པ་དེའི་ཚེ་སྒྲ་ནི་ཉེ་
བར་གནས་པ་མེད་པས་སྒྲ་མི་ཤེས་པ་ཡིན་ནོ་ཞེ་ན། ཡུལ་སྒྲ་མེད་པ་དེས་ན་སྒྲ་

70
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེའི་ཡུལ་ཅན་ཤེས་པའང་མེད་པར་འགྱུར་ལ། འདོད་ན། སྐྱེས་བུ་རྟག་ཁྱབ་ཏུ་
འདོད་པ་ཉམས་སོ། །གཞན་ཡང་སྒྲ་འཛིན་ཤེས་པའི་རང་བཞིན་གང་ཡིན་པ་དེ་
གཟུང་འཛིན་ཤེས་པར་ཇི་ལྟར་འགྱུར་ཏེ་མི་འགྱུར་བར་ཐལ། དེ་གཉིས་རྣམ་པ་
ལེགས་པར་འགལ་བའི་ཕྱིར། སྐྱེས་བུ་གཅིག་ལྟོས་ས་ཐ་དད་ལ་བལྟོས་ནས་ཕ་
དང་བུར་འཇོག་པ་བཞིན་དུ་རྣམ་འགྱུར་དང་རང་བཞིན་ལ་བལྟོས་ནས་གཟུགས་
འཛིན་པའི་ཚེ་སྒྲའི་རྣམ་པར་འགྱུར་བ་མེད་ཀྱང་སྒྲའི་རང་བཞིན་ཡོད་དེ།
གཟུགས་སྒྲ་གཉིས་རང་བཞིན་གཅིག་ཡིན་པའི་ཕྱིར། དེའི་ཚེའང་སྒྲའི་ཡུལ་ཅན་
དུ་འཇོག་གོ་ཞེ་ན། དེ་གཉིས་དཔེ་དོན་མི་མཚུངས་པར
པར་ཐལ། སྐྱེས་བུ་གཅིག་ནི་
ལྟོས་ས་ཐ་དད་ལ་བལྟོས་ནས་ཕ་དང་བུ་ཉིད་དུ་བཏགས་པ་ཡིན་གྱི་ཡང་དག་ཉིད་
དུ་གྲུབ་པ་མིན་ཡང་ཁྱོད་ཀྱིས་དེ་དག་གི་རང་བཞིན་དོན་དམ་པར་གྲུབ་པར་ཁས་
བླངས་པའི་ཕྱིར།
འདི་ལྟར་སྙིང་སྟོབས་དང་རྡུལ་དང་ནི་མུན་པ་གསུམ་ཆ་མཉམ་པ་གཙོ་བོ་
དང་རང་བཞིན་དང་དོན་དམ་པའི་བདེན་པར་ཁྱོད་ཀྱིས་ཁས་བླངས་ལ། བུའི་
གནས་སྐབས་ཀྱི་རང་བཞིན་དེ་ཉིད་བུ་མིན་པའི་གནས་སྐབས་ཀྱི་རང་བཞིན་དེ་
ཉིད་པའང་མིན་ཏེ། གྲངས་ཅན་གྱིས། ཡོན་ཏན་རྣམས་ཀྱི་རང་བཞིན་མཆོག །
མཐོང་བའི་ལམ་དུ་འགྲོ་མ་ཡིན། །མཐོང་བའི་ལམ་མ་དུ་གང་གྱུར་ཏེ། སྒྱུ་མ་ལྟ་
བུར་ཤིན་ཏུ་གསོག །ཅེས་རང་བཞིན་ནམ་ཡང་མཐོང་བའི་ལམ་དུ་མི་འགྲོ་ཞིང་
དངོས་སུ་མཐོང་བའི་ཕ་དང་བུ་ལ་སོགས་པ་བརྫུན་པར་ཁས་བླངས་པའི་ཕྱིར།

71
ཤེས་རབ་ལེའུའི་ཟིན་བྲིས།
དེ་ལྟ་ན། ཕ་དེ་ཉིད་བུ་དང་བུ་དེ་ཉིད་ཕར་ཡང་འགྱུར་ཏེ། ཕ་བུ་གཉིས་ཀྱི་རང་
བཞིན་གཅིག་ཡིན་པའི་ཕྱིར།
དེས་ན་ཕ་དང་བུའི་རང་བཞིན་གཅིག་ཏུ་ཁས་བླངས་པས་ལྟོས་ས་ལ་
བལྟོས་ནས་ཀྱང་གནས་སྐབས་སོ་སོར་བཞག་ས་མེད་པས་སོ།།
གཞན་ཡང་གཟུགས་འཛིན་དེ་ནི་ཆོས་ཅན། སྒྲ་འཛིན་པ་དང་ལྡན་པའི་
རང་བཞིན་དུ་མེད་དེ། དེར་ཡོད་ན་ནི་ཚད་མས་མཐོང་དགོས་པ་ལ་མཐོང་བ་མ་
ཡིན་པའི་ཕྱིར་རོ། །གོས་ལ་སོགས་པའི་ཆ་བྱད་སྔ་མ་བཏང་ནས་ཕྱི་མ་ལེན་པའི་
གར་མཁན་ལྟ་བུར་གཟུང་འཛིན་གྱི་ཚུལ་ཏེ་རྣམ་འགྱུར་གཞན་གྱིས་སྒྲ་འཛིན་དེ་
ཉིད་མཐོང་བ་ཡིན་ཞེ་ན། འོ་ན་ཤེས་རིག་དེ་རྟག་དངོས་མིན་པར་ཐལ། ཚུལ་
ལུགས་གཞན་བཏང་ནས་གཞན་ལེན་པའི་ཕྱིར། གལ་ཏེ་སྒྲ་འཛིན་ལས་ཚུལ་
གཞན་གཟུང་འཛིན་དེ་ཉིད་སྒྲ་འཛིན་དང་རང་བཞིན་གཅིག་ཡིན་པས་སྐྱོན་མེད་དོ་
ཞེ་ན། དེའི་རང་བཞིན་གཅིག་ཉིད་དེ་ནི་སྔོན་མེད་ཅིག་སྟེ་སོ་སོ་ཐ་དད་པ་ཁོ་ནར་
གནས་པའི་ཕྱིར། ཡང་ན་ཕྱིས་ཀྱི་ཚུལ་དེ་ཉིད་སྔར་གྱིས་ཚུལ་དེ་ཉིད་དུ་ཁས་ལེན་
མི་རིགས་པར་ཐལ། ཕྱིས་ཀྱི་གཅིག་པུ་དེ་ནི་སྔོན་མེད་པ་གཅིག་ཡིན་པའི
ཕྱིར། འགྲེལ་ཆེན་གྱི་གཅིག་པུ་དེ་ཉིད་ཕྱིས་གཞན་སྐྱེས་པའི་ཚེའང་གཅིག་པུ་དེ་
ཉིད་ཡིན་ན་དེ་འདྲའི་གཅིག་སྔོན་མེད་ཅིག་སྟེ། ཕན་ཚུན་འགལ་བ་གཅིག་ཏུ་ཁས་
བླངས་པའི་ཕྱིར་ཞེས་འཆད་དོ། །གལ་ཏེ་ཚུལ་གཞན་དུ་སྣང་བ་དེ་སྣང་བ་ལྟར་
བདེན་པ་མིན་པས་སྐྱོན་མེད་དོ་ཞེ་ན། འོ་ན་ཤེས་པ་དེའི་རང་གི་རང་བཞིན་གཅིག་
༤，，，，

72
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཏུ་བདེན་པ་གང་ཡིན་པ་དེ་སྨྱོས་ཤིག་སྟེ་སྒྱུར་མེད་པར་ཐལ། ཚུལ་གང་དུ་སྣང་བ་
དེ་སྣང་བ་ལྟར་མི་བདེན་པར་ཁས་བླངས་པའི་ཕྱིར། ཤེས་རིག་གི་སྐྱེས་བུ་ཉིད་དུ་
བདེན་པར་གྲུབ་པ་ཉིད་དོ་ཞེ་ན། དེ་ལྟ་ན་རྒྱུད་ཐ་དད་པའི་སྐྱེས་བུ་ཀུན་གཅིག་ཏུ་
ཐལ་བར་འགྱུར་ཏེ། སྐྱེས་བུ་ཀུན་ཆ་མེད་ཀྱི་རྟགས་ཁྱབ་ཏུ་ཁས་བླངས་པའི་ཕྱིར།
སེམས་པ་ཅན་ཤེས་རིག་དང་སེམས་མེད་བེམ་པོ་གཙོ་བོ་དེ་དག་ཀྱང་གཅིག་ཏུ་
འགྱུར་བར་ཐལ། གང་གི་ཕྱིར་ན་ཆ་མེད་ཀྱི་རྟགས་ཁྱབ་ཏུ་ཡོད་པ་ཉིད་དུ་
མཚུངས་པའི་ཕྱིར། ཡང་ན་ཡོད་པ་ཉིད་ཀྱི་རང་བཞིན་དུ་བདེན་པ་ཡིན་ནོ་ཞེས་
པའི་ལན་དུ་སྦྱར་རོ། །གལ་ཏེ་རྣམ་འགྱུར་གྱི་བྱེ་བྲག་མི་འདྲ་བ་རྣམས་ཕྱིན་ཅི་
ལོག་བརྫུན་པ་ཡིན་པ་དེའི་ཚེ་དེ་རྣམས་ཀྱིས་འདྲ་བའི་སྟེ་མཚུངས་པའི་རྟེན་སྤྱི་
གཙོ་བོ་བདེན་པར་གྲུབ་པ་གང་ཡིན་པ་དེའང་མེད་པར་ཐལ། རྣམ་གྱུར་རྣམས་
བརྫུན་པའི་ཕྱིར་རོ།།
གཉིས་པ་ནི། རིགས་པ་ཅན་པ་དང་བྱེ་བྲག་པ་གང་དག་བདག་སེམས་
མེད་དང་བེམ་པོར་འདོད་པའང་བདག་མིན་ཏེ། སེམས་མེད་ཉིད་ཡིན་པའི་ཕྱིར།
དཔེར་ན་བུམ་སོགས་བཞིན་ནོ། །འོན་ཏེ་བདག་རང་ཉིད་བེམ་པོ་ཡིན་ཡང་འདུ་
འབྲེལ་གྲུབ་པའི་སྒོ་ནས་སེམས་དང་ལྡན་པའི་ཕྱིར་ཡུལ་ཤེས་པར་འཇོག་གོ་ཞེ་
ན༑ འོ་ན་བདག་དེ་ཡུལ་སྔར་མི་ཤེས་པའི་རང་བཞིན་དུ་བདེན་པར་ཡོད་པ་དེ་
འཇིག་པར་ཐལ། ཕྱིས་རྐྱེན་གཞན་གྱི་སྟོབས་ལས་ཡུལ་ཤེས་པ་ཡིན་པའི་ཕྱིར།
ཅི་སྟེ་བདག་ལ་འགྱུར་བ་ཅུང་ཟད་ཀྱང་མེད་པར་ཁས་བླངས་ན། སེམས་པས་

73
ཤེས་རབ་ལེའུའི་ཟིན་བྲིས།
བདག་དེ་ལ་བྱ་བ་ཅི་ཞིག་བྱས་ནས་ཡུལ་ཤེས་པར་འགྱུར་ཏེ་མི་འགྱུར་བར་ཐལ།
བདག་འགྱུར་མེད་དུ་ཁས་བླངས་པའི་ཕྱིར། དོན་བསྡུ་བ་ནི། དེ་ལྟར་བདག་དེ་
ཤེས་པ་མེད་པ་དང་བྱ་བ་དང་བྲལ་བར་ཁས་བླངས་པས་ནམ་མཁའ་བདག་ཏུ་
བྱས་པར་འགྱུར་བའི་ཕྱིར། དེ་འདྲའི་བདག་ཁས་བླངས་པ་ལ་དགོས་པ་མེད་
ད
དེ༑ ཕན་གནོད་ཅུང་ཟད་ཀྱང་མི་བྱེད་པའི་ཕྱིར་རོ།།
གསུམ་པ་ལ། ལས་འབྲས་མི་འཐད་པར་ཐལ་བ་སྤང་པ་དང༌། སྙིང་རྗེ་རྗེ་
སྒོམ་པ་མི་འཐད་པར་ཐལ་བ་སྤང་བའོ། །དང་པོ་ལ། རྩོད་པ་དང་། ལན་ནོ། །
དང་པོ་ནི། གལ་ཏེ་བཅིངས་གྲོལ་ཀུན་གྱི་གཞིར་གྱུར་པའི་བདག་ནི་ཡོད་པ་མིན་
པར་དངོས་པོ་ཐམས་ཅད་སྐད་ཅིག་གིས་སྐྱེ་འགག་བྱེད་པ་ཡིན་ན། དགེ་མི་
དགེའི་ལས་དང་དེའི་འབྲས་བུའི་འབྲེལ་བ་རིགས་པ་མིན་ཏེ། དགེ་མི་དགེའི་
ལས་བྱས་ནས་ནི་སྐད་ཅིག་གཉིས་པར་ཞིག་པས་ན་ཕྱིས་ལས་དེ་བྱེད་པ་པོ་སུའི་
ལས་སུ་འགྱུར་ཏེ་འབྲས་བུ་མྱོང་དུས་ན་ལས་བྱེད་པ་པོ་མེད་པའི་ཕྱིར། ཁོ་བོ་
ཅག་ལྟར་ན་སྐྱེས་བུ་རྟག་པ་ཡོད་པ་ཡིན་ནོ་ཞེ་ན།
གཉིས་པ་ནི། རྒྱུ་ལས་བྱེད་པའི་བྱ་བའི་དུས་དང་འབྲས་བུ་ལོངས་སྤྱོད་
པའི་དུས་ཀྱི་གཞི་གང་ཟག་རྫས་ཐ་དད་དང་འབྲས་བུ་མྱོང་བའི་དུས་དེར་བདག་
སྟེ་ལས་བྱེད་པ་པོ་མེད་པར་ཡང་འུ་བུ་ཅིག་གཉིས་ཀ་ལ་གྲུབ་པས་ལས་འབྲས་ཀྱི་
འབྲེལ་བ་སྟོན་པའི་སྐབས་འདིར་ཁྱོད་ཀྱིས་རྩོད་པ་དོན་མེད་མ་ཡིན་ནམ། རྒྱུ་བྱེད་
དུས་ན་འབྲས་བུ་མྱོང་བ་མེད། མྱོང་དུས་ན་ལས་བྱེད་པ་མེད་པར་ཁྱོད་ཀྱིས་ཀྱང་

74
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཁས་བླངས་པའི་ཕྱིར། དེ་སྐྱོན་དུ་འགྱུར་ན་ཁྱོད་རང་ལའང་མཚུངས་པའི་ཕྱིར་
དང་། རྒྱུན་ལྡན་ཏེ་རྒྱུ་གསོག་དུས་ན་འབྲས་བུ་མྱོང་བ་དང་བཅས་ཞེས་མཐོང་བ་
འདི་ནི་སྲིད་པ་མ་ཡིན་པའི་ཕྱིར་རོ།།
འོ་ན་ཁྱོད་རང་གི་ལུགས་ཇི་ལྟར་ཡིན་ཞེ་ན། ཕུང་པོའི་རྒྱུན་གཅིག་ལ་ནི་
བརྟེན་ནས་སུ་ལས་བྱེད་པ་པོ་དང་འབྲས་བུ་མྱོང་བ་པོ་ཞེས་བྱ་བར་བསྟན་པ་སྟེ་
གདགས་སོ། །རྒྱུན་ཞེས་པ་ནི། ཆ་ཤས་སུ་གྱུར་པའི་སྐད་ཅིག་སྔ་ཕྱི་བར་གསུམ་
ཉེ་བར་བླང་བྱར་ཡོད་པའི་ཆ་ཅན་ཉེ་བར་ལེན་པ་པོ་སྟེ། མདོར་ན། གང་ཟག་
འདིས་ལས་ཀྱང་བྱས་འབྲས་བུའང་མྱོང་ཞེས་པ་འཐད་ཀྱི། རྒྱུ་འབྲས་དུས་
གཅིག་པ་སུས་ཀྱང་བཞག་མི་ནུས་སོ། །འདས་པ་དང་མ་འོངས་པའི་སེམས་
བདག་མིན་ཏེ། དེ་ནི་ཞིག་པ་དང་མ་སྐྱེས་པས་བདག་ཏུ་མེད་པའི་ཕྱིར། འོན་ཏེ་
སྐྱེས་པའི་སེམས་ད་ལྟར་བ་བདག་ཡིན་ན་སྐད་ཅིག་གཉིས་པར་དེ་ཞིག་ནའང་ཁྱོད་
འདོད་པའི་བདག་མེད་དེ། དཔེར་ན་ཆུ་ཤིང་སྡོང་པོ་དག་ཆ་ཤས་སུ་ཕྱེ་ནས་རང་
བཞིན་གྱིས་གྲུབ་པ་འགའ་ཡང་མེད་པ་དེ་བཞིན་དུ་རང་བཞིན་གྱིས་གྲུབ་མ་གྲུབ་
རིགས་པས་རྣམ་པར་དཔྱད་པ་ཡིས་བཙལ་ན་བདག་ཀྱང་ཡང་དག་པར་གྲུབ་པ་
མིན་ཏེ། འོག་ནས་འཆད་པའི་བདག་མེད་སྒྲུབ་པའི་རིགས་པས་གནོད་པའི་ཕྱིར་
རོ༑༑
གཉིས་པ་ནི། གལ་ཏེ་སེམས་ཅན་རང་བཞིན་གྱིས་གྲུབ་པ་འགའ་ཡང་
ཡོད་པ་མིན་ན་སུ་ལ་སྙིང་རྗེ་བསྒོམ་པར་བྱ་སྟེ་སྙིང་རྗེའི་དམིགས་ཡུལ་མེད་པའི་

75
ཤེས་རབ་ལེའུའི་ཟིན་བྲིས།
ཕྱིར་རོ་ཞེ་ན། སེམས་ཅན་རང་བཞིན་གྱིས་གྲུབ་པ་མེད་ན་སྙིང་རྗེའི་དམིགས་
ཡུལ་མི་འཐད་པའི་སྐྱོན་མེད་པ་ཐལ། འབྲས་བུ་ཐར་པ་ཐོབ་པའི་དོན་དུ་ཁས་
བླངས་པའི་རྨོངས་པས་བརྟགས་པ་གང་ཡིན་པའི་སེམས་ཅན་ཐ་སྙད་དུ་ཡོད་པ་
དེ་སྙིང་རྗེའི་དམིགས་ཡུལ་དུ་འཐད་པའི་ཕྱིར། རྨོངས་པས་བརྟགས་པ་གང་ཟག་
དང་ཆོས་ཀྱི་བདག་འཛིན་ལ་བྱས་ན་དེ་ལ་སེམས་ཅན་བདེན་པར་བརྟགས་པ་ཡིན་
པས་དེས་བརྟགས་པ་ལྟར་དུ་གྲུབ་པ་བཀག་པས་སེམས་ཅན་མི་ཁེགས་ཏེ། དེ་
བཀག་པས་སེམས་ཅན་བརྟགས་ཡོད་མིང་རྐྱང་དུ་གྲུབ་པའི་ཕྱིར་རོ། །ཡང་ན་
རྨོངས་པ་མ་རིག་པ་ཙམ་ལ་བྱས་ནས་དེས་བརྟགས་པར་གྱུར་བའི་སེམས་ཅན་
སྙིང་རྗེའི་དམིགས་ཡུལ་དུ་ཡོད་ཅེས་པའོ། །སེམས་ཅན་མེད་ན་སྙིང་རྗེ་གོམས་
པའི་འབྲས་བུ་སངས་རྒྱས་དེ་གང་ཟག་སུའི་ཐོབ་བྱ་ཡིན་ཏེ། སྙིག་རྗེ་བསྒོམས་པ་
ལ་འབྲས་བུ་མེད་པར་འགྱུར་རོ་ཞེ་ན། རྒྱུ་འབྲས་དེ་དག་བདེན་པར་མེད་པ་
བདེན་ཏེ་འོན་ཀྱང་ཐ་སྙད་དུ་ཆོས་སུ་རྨོངས་པ་ལས་སྙིང་རྗེ་གོམས་པ་སོགས་མི་
འགལ་བར་འདོད་དོ། སེམས་ཅན་གྱི་སྡུག་བསྔལ་ཉེ་བར་ཞི་བའི་དོན་དུ་རང་ཉིད་
ཀྱིས་འབྲས་བུ་སངས་རྒྱས་ཐོབ་པའི་རྗེས་ཐོབ་ཀྱི་སྐབས་ཀྱི་ཉོན་མོངས་ཅན་མ་
ཡིན་པའི་རྨོངས་པ་བཟློག་པར་མི་བྱ་སྟེ། རེ་ཞིག་ལ་བཟློག་མི་ནུས། མ་བཟློག་
ཀྱང་ཐམས་ཅད་མཁྱེན་པ་ཐོབ་པའི་ཐབས་ཀྱི་ཡན་ལག་འདིས་ནི་དེ་ཁོ་ནའི་དོན་ལ་
རྨོངས་པ་ལ་སྦྱོར་ན་བདེན་པར་རྨོངས་པ་སྟེ་བདེན་མེད་ཀྱི་ཁྱད་པར་དུ་མ་བྱས་
པར་སེམས་ཅན་ཙམ་ལ་དམིགས་ནས་སྙིང་རྗེ་བསྒོམ་པའི་སེམས་ཅན་ལ་

76
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དམིགས་པ་དང་ཆོས་ལ་དམིགས་པའི་སྙིང་རྗེ་སངས་རྒྱས་ཀྱི་རྒྱུར་འགྱུར་བར་
བསྟན་པ་ལའང་སྦྱར་དུ་རུང་མོད། དེ་ལས་གཞན་དུ་དེ་ཉིད་རྟོགས་པ་མིན་པའི་
སེམས་ཅན་ཙམ་ལ་དམིགས་པ་ལ་སོགས་པའི་ཀུན་རྫོབ་པ་རྣམས་བཟློག་བྱ་མིན་
བཔའི་དོན་ནོ།།
འོ་ན་སྔར། རྨོངས་པ་ཡུལ་དང་བཅས་པ་བཀག་པ་ཅི་ཡིན་ཞེ་ན། སྔར་
འདིར་ནི་སྡུག་བསྔལ་རྒྱུར་གྱུར་པའི། ཞེས་པའི་སྐབས་སུ་བསྟན་པ་ལྟར།
འཁོར་བའི་སྡུག་བསྔལ་གྱི་རྒྱུའི་ང་རྒྱལ་ཏེ་ཉོན་མོངས་ཅན་གྱི་མ་རིག་པ་ནི་བདག་
ཏུ་རྨོངས་པས་འཁོར་བའི་སྡུག་བསྔལ་འཕེལ་བར་འགྱུར་བས་དེ་བཟློག་དགོས་
ཤིང་བཟློག་ནུས་པས་འགལ་བ་མེད་དོ། ། ཁོ་ན་རེ། དེ་འདྲ་བའི་རྨོངས་པ་བཟློག་
པ་དེ་ལས་ཀྱང་བདེན་འཛིན་བཟློག་པ་མེད་པ་སྟེ་བཟློག་མི་ནུས་ལ་ལན་ཅིག་
བཟློག་ཀྱང་འཁོར་བའི་ཕུང་པོ་ལྟར་སླར་ཡང་འབྱུང་བས་གཏན་ཟད་དུ་འགྱུར་བ་
མེད་དོ་ཞེ་ན། བདེན་འཛིན་བཟློག་མི་ནུས་པ་མ་ཡིན་ཏེ། དེ་དངོས་པོའི་གནས་
ལུགས་ལ་ཕྱིན་ཅི་ལོག་ཏུ་ཞུགས་པ་ཡིན་པས། ཤིན་ཏུ་སྟོབས་ཆུང་ཞིང་དམན་ལ་
བདག་མེད་བསྒོམ་པ་དེ་ལ་བལྟོས་ནས་མཆོག་ཡིན་པའི་ཕྱིར་ཏེ། དངོས་པོའི་དེ་
ཁོ་ན་ཉིད་ཕྱིན་ཅི་མ་ལོག་པར་རྟོགས་པ་ཡིན་པས། ཅིག་ཤོས་རྩ་བ་ནས་དྲུངས་
འབྱིན་ནུས་པ་ཡིན་ནོ།།
གཉིས་པ་ཆོས་ཀྱི་བདག་མེད་རྒྱས་པར་བཤད་པ་ལ། དྲན་བ་ཉེར་གཞག་
བཞིའི་སྒོ་ནས་ཆོས་ཀྱི་བདག་མེད་བཤད་པ་དང་། བདེན་གཉིས་མི་འཐད་པའི་

77
ཤེས་རབ་ལེའུའི་ཟིན་བྲིས།
ཀླན་ཀ་སྤང་བ་དང་། བདག་མེད་སྒྲུབ་བྱེད་ཀྱི་གཏན་ཚིགས་དགོད་པའོ། །དང་
པོ་ལ། ལུས་དྲན་པ་ཉེ་བར་བཞག་པ་བསྒོམ་པ་དང༌། ཚོར་བ་དྲན་པ་ཉེ་བར་
བཞག་པ་དང༌། སེམས་དྲན་པ་ཉེ་བར་བཞག་པ་དང་། ཆོས་དྲན་པ་ཉེ་བར་
བཞག་པ་བསྒོམ་པའོ། །དང་པོ་ལ། ཆ་ཅན་ལུས་རང་བཞིན་མེད་པར་གཏན་ལ་
དབབ་པ་དང་། ཆ་ཤས་ཡན་ལག་རྣམས་རང་བཞིན་མེད་པར་གཏན་ལ་དབབ་པ་
དང་། དེས་ན་རང་བཞིན་མེད་པའི་ལུས་རྨི་ལམ་ལྟ་བུ་ལ་ཆགས་པར་མི་རིགས་
པ་དང་། དེས་གང་ཟག་ཀྱང་རང་བཞིན་མེད་པར་གྲུབ་པའོ།།
དང་པོ་ནི། ལུས་ནི་རང་བཞིན་གྱིས་གྲུབ་པ་མ་ཡིན་པར་ཐལ། དེ་རང་
བཞིན་གྱིས་གྲུབ་ན་ལུས་ཀྱི་ཡན་ལག་སོ་སོ་བ་དང་། དེ་རྣམས་བསྡོམས་པའི་
ཚོགས་པ་དང་། དེ་རྣམས་ལ་ངོ་བོ་ཐ་དད་པ་གང་རུང་ཞིག་ལུས་ཀྱི་མཚན་གཞིར་
རྙེད་དགོས་པ་ལ། དེ་མི་རྙེད་པའི་ཕྱིར། ཡན་ལག་ཐམས་ཅད་བསྡོམས་
ཚོགས་པ་ལུས་ཡིན་མོད་དེ་ལ་དོགས་པ་ཅི་ཞིག་ཡོད་སྙམ་ན། ཚོགས་པ་ལ་
བརྟེན་ནས་ལུས་སུ་བཏགས་པ་ཡིན་པས་ལུས་ཀྱི་ཡན་ལག་ཚོགས་པ་ལུས་སུ་མི་
རིགས་ཏེ། དེ་ལྟ་མ་ཡིན་ན་མཐར་རྡུལ་ཕྲན་ཆ་མེད་ཀྱི་མཐར་ཐུག་པར་ཁས་ལེན་
དགོས་པར་འགྱུར་རོ། །དེས་ན། ལུས་ཞེས་པའི་ཐ་སྙད་འཇུག་པའི་གཞི་ལུས་དེ་
ཁོ་རང་གི་ངོས་ནས་ཇི་ལྟར་ཡོད་བཙལ་བའི་ཚེ་སྐྱེས་བུའི་རྐང་པ་དང་བྱིན་པ་སྐྱེས་
བུའི་ལུས་མིན་ལ་བརླ་དང་རྐེད་པའང་ལུས་མ་ཡིན། ལྟོ་དང་རྒྱབ་ཀྱང་ལུས་མིན་
ཏེ༑ དེ་དག་ལ་བརྟེན་ནས་སྐྱེས་བུའི་ལུས་སུ་བཏགས་པའི་ཕྱིར། བྲང་དང་

78
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དཔུང་པའང་ལུས་མ་ཡིན་ལ། རྩིབ་ལོགས་དང་ལག་པའང་ལུས་མ་ཡིན།
མཆན་ཁུང་དང་ཕྲག་པའང་ལུས་མ་ཡིན། ནང་ཁྲོལ་རྣམས་ཀྱང་སྐྱེས་བུའི་ལུས་
དེ་མིན་ལ་མགོ་དང་མགྲིན་པའང་སྐྱེས་བུའི་ལུས་མིན་ན་ཡན་ལག་འདི་རྣམས་
ལས་སྐྱེས་བུའི་ལུས་ནི་གང་ཞིག་ཡིན་ཏེ་གང་ཡང་མ་ཡིན་ལ། དེ་རྣམས་ཚོགས་
པ་དང༌། དེ་རྣམས་ལས་ངོ་བོ་ཐ་དད་པའང་སྐྱེས་བུའི་ལུས་མ་ཡིན་པས་ལུས་
རང་བཞིན་གྱིས་གྲུབ་པ་མེད་དོ།།
རགས་པའི་ལུས་ཡན་ལག་རྣམས་ལས་དོན་གཞན་པ་ཡོད་དོ་ཞེ་ན།
གལ་ཏེ་ཡན་ལག་རྣམས་ལས་དོན་གཞན་པའི་རགས་པ་ཡན་ལག་ཅན་གྱི་ལུས་
འདི་ཡན་ལག་ཐམས་ཅད་ལ་ཕྱོགས་རེ་ཡིས་ནི་སྟེ། ལག་པ་ལའང་ཆ་གཅིག་བྱིན་
པ་ལའང་ཆ་གཅིག་སོགས་ཀྱི་གནས་པར་འགྱུར་རམ། འོན་ཏེ་ཆ་རེ་རེ་ལའང་ཆ་
ཅན་ཏེ་མ་ཚང་བ་མེད་པར་ཐམས་ཅད་ཀྱིས་གནས། དང་པོ་ལྟར་ན། ཆ་ཅན་དེས་
ལག་པ་སོགས་ལ་ཁྱབ་པའི་ཁོ་རང་གི་ཆ་རྣམས་ལག་པ་སོགས་ཀྱི་ཆ་ལ་གནས་
པར་འགྱུར་མོད། ཆ་ལག་པ་ལྟ་བུ་དེ་རང་ཉིད་ནི་ཆ་གང་ལ་གནས་པ་དེ་ཐུག་
མེད་དུ་འགྱུར་ཏེ། ལག་པ་ལྟ་བུ་དེའང་རང་གི་ཆ་སོར་མོ་སོགས་ལ་གནས་ལ།
སོར་མོ་སོགས་ཀྱང་རང་གི་ཆ་ལ་གནས་པའི་ཕྱིར། གལ་ཏེ་ཡན་ལག་ཅན་ཆ་
མེད་ཡིན་པས། ཆ་སོ་སོ་ཡན་ལག་སོ་སོ་ལ་གནས་པ་མ་ཡིན་གྱི། བརྟག་པ་ཕྱི་
མ་ལྟར་བདག་ཉིད་ཀུན་གྱིས་ལུས་ཡན་ལག་ཅན་རྫོགས་པ་ལག་སོགས་ཆ་རེ་རེ་
བ་རྣམས་ལའང་གནས་ན་ནི་ལག་སོགས་དེ་དག་ཇི་སྙེད་ཡོད་པའི་གྲངས་དེ་སྲིད་

ཤེས་རབ་ལེའུའི་ཟིན་བྲིས། 79
ཀྱི་ནི་ལུས་སུ་འགྱུར་བས་ཆ་ཐུག་པ་མེད་པའི་ཕྱིར་བརྫུན་པ་འབའ་ཞིག་ཏུ་འགྱུར་
གྱི་བདེན་པར་གྲུབ་པར་ཅུང་ཟད་ཀྱང་མེད་དོ།།
དོན་བསྡུ་བ་ནི། དེ་ལྟར་རིགས་པས་བརྟགས་པ་ནི། སངས་རྒྱས་པ་
འདོད་པའི་སྐྱེས་བུ་ཕྱི་དང་མུ་སྟེགས་པ་འདོད་པའི་ནང་གི་བྱེད་པའི་སྐྱེས་བུ་གང་
ནའང་ལུས་རང་བཞིན་གྱིས་གྲུབ་པ་མེད་ལ་དེ་མེད་ན་ཇི་ལྟར་ལ་སོགས་ལ་ལུས་
རང་བཞིན་གྱིས་གྲུབ་པ་ཡོད་དེ་མེད་དོ། །ལག་སོགས་རྣམས་ལས་ངོ་བོ་གཞན་
པའི་ལུས་མེད་ན་ལུས་དེ་ནི་ཇི་ལྟར་རང་བཞིན་གྱིས་གྲུབ་པ་ཡོད་པ་ཡིན་ཏེ་མེད་
དོ༑ ༑ལུས་རང་བཞིན་གྱིས་མེད་ཀྱང་འཁྲུལ་པའི་རྒྱུ་ནི། དེས་ན་ལུས་རང་བཞིན་
གྱིས་མེད་ཀྱང་དེ་ལྟར་འཁྲུལ་པའི་རྒྱུ་མཚན་ཡོད་དེ། ལུས་རང་བཞིན་གྱིས་མེད་
ཀྱང་ལག་སོགས་ལ་བདེན་པར་རྨོངས་པ་ཡིས་ནི་ལུས་རང་བཞིན་གྱིས་གྲུབ་བོ་
སྙམ་པའི་བློ་སྐྱེ་བར་འགྱུར་ཏེ་དཔེར་ན་མི་དང་འདྲ་བ་སོགས་ཀྱི་དབྱིབས་སུ་
བཀོད་པའི་ཁྱད་པར་གྱིས་ཐོ་ཡོར་ལ་ནི་མིའི་བློ་སྐྱེ་བ་བཞིན་ནོ། །ཇི་སྲིད་ཐོ་ཡོར་
དང་སྣང་བ་མི་གསལ་བ་སོགས་འཁྲུལ་པའི་རྐྱེན་ཚོགས་པ་དེ་སྲིད་དུ་ལུས་ནི་
སྐྱེས་པ་སྟེ་མི་ལྟར་སྣང་བ་དེ་བཞིན་དུ་ཇི་སྲིད་ལག་སོགས་ལ་རང་གི་རྒྱུ་རྐྱེན་
ཚོགས་པ་དེ་ཡོད་པ་དེ་སྲིད་དུ་ཡན་ལག་ཡོད་པ་དེར་ལུས་སུ་སྣང་བ་ལ་ལུས་
རང་བཞིན་གྱིས་གྲུབ་པར་འཛིན་པའི་བློ་སྐྱེ་བ་ཡིན་ནོ།།
གཉིས་པ་ནི། སྐྱེས་བུའི་ལུས་ཡན་ལག་ཚོགས་པ་ལ་བརྟེན་ནས་
བཏགས་པ་ཡིན་གྱི་བདེན་པར་མེད་པ་དེ་བཞིན་དུ་ལྷུ་དང་སོར་མོའི་ཚོགས་ལ་

30 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བརྟེན་ནས་བཏགས་པ་ཡིན་པའི་ཕྱིར། ལག་པའང་རང་བཞིན་གྱིས་གྲུབ་པ་གང་
ཞིག་ཡིན་པར་འགྱུར་ཏེ་མི་སྲིད་དོ། །སོར་མོ་དེའང་ཚིགས་ཀྱི་ཚོགས་ལ་བརྟེན་
ནས་བཏགས་པ་ཡིན་པའི་ཕྱིར་རང་བཞིན་གྱིས་གྲུབ་པ་མེད་དོ། །ཚིགས་ཀྱང་
རང་གི་ཆ་དང་ཆར་ཕྱེ་བས་དཔྱད་ན་རང་བཞིན་གྱིས་གྲུབ་པ་མེད་ལ། ཚིགས་ཀྱི་
ཆའང་རྡུལ་ཕྲན་དུ་ཕྱེ་བ་སྟེ། དབྱེ་ན་རང་བཞིན་གྱིས་གྲུབ་པ་མེད་དོ། །རྡུལ་ཕྲན་
དེའང་ཤར་ལ་སོགས་པའི་ཕྱོགས་ཆའི་དབྱེ་བ་ཡིས་ཕྱེ་ན་ཕྱོགས་ཀྱི་ཆ་དུ་མ་ལ་
བརྟེན་ནས་བཏགས་པ་ཡིན་པས་རང་བཞིན་གྱིས་གྲུབ་པ་མེད་དོ། །ཕྱོགས་ཀྱི་
ཆར་དབྱེ་བའང་རང་བཞིན་གྱིས་གྲུབ་པ་མེད་དེ། རང་བཞིན་གྱིས་གྲུབ་པའི་ཆ་
ཤས་དང་བྲལ་བའི་ཕྱིར་དཔེར་ན་ནམ་མཁའ་བཞིན་ནོ། །དེས་ན་རྡུལ་ཡང་རང་
བཞིན་གྱིས་གྲུབ་པ་མེད་དེ། ཡོད་ན་རྡུལ་ཕྲན་ཆ་མེད་ཁས་ལེན་དགོས་པར་
འགྱུར་ལ་དེ་ལ་ནི། དྲུག་གིས་ཅིག་ཅར་སྦྱར་བ་ན། ཞེས་སོགས་ཀྱི་རིགས་པས་
གནོད་པའི་ཕྱིར་རོ།།
གསུམ་པ་ནི། དེ་ལྟར་རྨི་ལམ་ལྟ་བུའི་གཟུགས་ལ་མ་དཔྱད་པའི་ཚེ་ན་
ཚུགས་ཐུབ་པ་ལྟར་སྣང་ཞིང་དཔྱད་པའི་ཚེ་རང་བཞིན་གྱིས་གྲུབ་པ་མེད་པ་ལ་
རྣམ་དཔྱོད་དང་ལྡན་པ་སུ་ཞིག་ཆགས་ཏེ་ཆགས་པར་མི་རིགས་ཏེ། བདེན་འཛིན་
གྱི་དམིགས་བཏད་ཕེར་བ་སུའ ང་མེད་པའི་ཕྱིར་རོ།།
བཞི་པ་ནི། གང་གི་ཚེ་དེ་ལྟར་སྐྱེས་བུའི་ལུས་རང་བཞིན་གྱིས་གྲུབ་པ་
མེད་པ་དེའི་ཚེ་རང་བཞིན་གྱིས་གྲུབ་པའི་སྐྱེས་པ་གང་བུད་མེད་གང་སྟེ་གང་ཟག་

31
ཤེས་རབ་ལེའུའི་ཟིན་བྲིས།
རང་བཞིན་གྱིས་གྲུབ་པ་མེད་དོ།།
གཞུང་འདི་པའི་ལུགས་ཀྱིས་རང་རྐྱ་ཐུབ་པའི་གང་ཟག་ཁེགས་པ་ཙམ་
གྱིས་གང་ཟག་གི་བདག་མེད་མཚན་ཉིད་རྫོགས་པར་རྟོགས་པ་མ་ཡིན་གྱི་དེ་ལ་ནི་
མིང་གིས་ཐ་སྙད་ཀྱིས་བཞག་པ་ཙམ་མིན་པའི་གང་ཟག་མེད་པར་རྟོགས་དགོས་
ལ༑ བདག་མེད་གཉིས་ལ་རྟོགས་དཀའ་སླའང་མེད་དེ། གཞི་གང་ཟག་དང་ཕུང་
པོ་ལ་རྫས་ཡོད་དང་བཏགས་ཡོད་ཀྱི་ཕྲ་རགས་ཀྱང་མི་འབྱེད་ལ། དགག་བྱའི་
ཆོས་བདག་ལ་ཕྲ་རགས་ཀྱི་ཁྱད་པར་ཡང་མི་འབྱེད་པས་སོ། །གང་དག་ཉན་རང་
འཕགས་པ་ལ་གང་ཟག་གི་བདག་མེད་རྟོགས་པ་ཡོད་པ་འོ། །ས་མེད་ཀྱི་ལུགས་
སུ་བྱས་ནས་ཆོས་ཀྱི་བདག་མེད་རྟོགས་པ་ཡོད་མེད་ལ་རྩོད་པ་ནི། གཏིང་མ་
དཔོགས་པ་ཡིན་པར་ཤེས་པར་བྱའོ།།
གཉིས་པ་ཚོར་བ་དྲན་པ་ཉེར་གཞག་བསྒོམ་པ་ལ། ཚོར་བ་རང་གི་ངོ་བོ་
རང་བཞིན་གྱིས་གྲུབ་པ་དགག་པ་དང་། རྒྱུ་རང་བཞིན་གྱིས་གྲུབ་པ་དགག་པ་
དང་། དམིགས་ཡུལ་རང་བཞིན་གྱིས་གྲུབ་པ་དགག་པ་དང་། ཚོར་བའི་ཡུལ་
ཅན་རང་བཞིན་གྱིས་གྲུབ་པ་དགག་པའོ། །དང་པོ་ལ། ཚོར་བ་སྡུག་བསྔལ་རང་
བཞིན་གྱིས་མ་གྲུབ་པ་དང༌། ཚོར་བ་བདེ་བ་རང་བཞིན་གྱིས་མ་གྲུབ་པ་དང་།
དེས་ན་ཚོར་བ་རང་བཞིན་མེད་པར་བསྒོམ་པའི་རྣལ་འབྱོར་ལ་གནས་པར་
གདམས་པའོ།།
དང་པོ་ནི། ལུས་བཞིན་དུ་ཚོར་བའང་རང་བཞིན་མེད་པར་བསྟན་པ་ནི།

82
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མྱོང་བྱ་སྡུག་བསྔལ་དང་མྱོང་བྱེད་ཚོར་བ་དེ་ཁོ་ན་ཉིད་དུ་ཡོད་ན་ཅི་སྟེ་ཡིད་ཀྱི་
ཤེས་པ་གཅིག་གི་སྟེང་ན་ཡོད་པའི་ཚོར་བ་སྡུག་བསྔལ་རང་བཞིན་གྱིས་ཡོད་ན་དེ་
གཞན་དུ་འགྱུར་བ་མི་རིགས་པས་ཚོར་བ་རབ་ཏུ་དགའ་བ་དང་བདེ་བ་ལ་རྒྱུ་
མཚན་ཅིས་མི་གནོད་དེ་གནོད་པས་བདེ་བ་སྐྱེད་པའི་གོ་སྐབས་མེད་པར་འགྱུར་
དགོས་ན། སྐྱེ་བ་མཐོང་བའི་ཕྱིར་སྔ་མ་རང་བཞིན་གྱིས་མེད་དོ།།
གཉིས་པ་ནི། བདེ་བའང་རང་བཞིན་གྱིས་ཡོད་ན། བུ་ཤི་བ་སོགས་ཀྱི་
མྱ་ངན་གྱིས་གདུངས་པ་སོགས་ལ་ཁ་ཟས་ཞིམ་པོ་སོགས་ཟོས་པས་དེའི་ཡིད་ཅི་
སྟེ་དགའ་བར་མི་བྱེད་དེ་བདེ་བར་བྱེད་པར་ཐལ། བཟའ་བཏུང་ཞིམ་པོ་སོགས་
ཀྱིས་བདེ་བ་རང་བཞིན་གྱིས་གྲུབ་པ་བསྐྱེད་པའི་ཕྱིར། ཁོ་ན་རེ། མྱ་ངན་གྱིས་
གདུངས་པའི་དུས་བདེ་བ་དེ་སྐྱེས་ཡོད་ཀྱང་སྡུག་བསྔལ་སྟོབས་དང་ལྡན་པས་
ཟིལ་གྱིས་གནོན་པའི་ཕྱིར་གལ་ཏེ་བདེ་བ་དེ་མྱོང་བ་མ་ཡིན་ནོ་ཞེ་ན། གང་ཞིག་
ཉམས་སུ་མྱོང་བའི་བདག་ཉིད་ཡིན་པ་དེ་ནི་ཚོར་བ་བདེ་བ་ཇི་ལྟར་ཡིན་ཏེ་མ་ཡིན་
པར་ཐལ། ཉམས་སུ་མ་མྱོང་བའི་ཕྱིར། དེ་བཞིན་དུ་བདེ་བ་སྟོབས་ལྡན་གྱིས་
སྡུག་བསྔལ་རང་བཞིན་གྱིས་གྲུབ་པ་ཟིལ་གྱིས་མནན་པ་ལའང་ལན་དུ་སྦྱར་རོ།།
གལ་ཏེ་བདེ་བ་སྟོབས་ལྡན་སྐྱེས་པའི་ཚེ་ཚོར་བ་སྡུག་བསྔལ་ཕྲ་མོ་ཉིད་དུ་
ཡོད་པ་མྱོང་བས་ཅུང་ཟད་ཀྱང་མ་མྱོང་བ་མ་ཡིན་ནོ་ཞེ་ན། ཚོར་བ་སྡུག་བསྔལ་ཕྲ་
མོ་ཡོད་ན། བདེ་བ་སྟོབས་ལྡན་འདིས་སྡུག་བསྔལ་ལ་གནོད་པ་ཅི་ཞིག་བྱས་ནས་
བདེ་བ་སྟོབས་ལྡན་མྱོང་བར་འཇོག །བདེ་བ་སྟོབས་ལྡན་དེས་སྡུག་བསྔལ་འདིའི་

83
ཤེས་རབ་ལེའུའི་ཟིན་བྲིས།
རགས་པ་བསལ་མིན་ནམ་སྟེ་ཡིན་པར་འདོད་ལ། སྡུག་བསྔལ་ཕྲ་མོ་དེ་ནི་བདེ་བ་
ཆེན་པོ་དེ་ལས་གཞན་དགའ་བ་ཕྲ་མོ་ཙམ་ཡིན་ནོ། ། ཞེ་ན། བདེ་བ་ཕྲ་བ་ཉིད་
དེའང་བདེ་བ་དེའི་མཚན་ཉིད་ལས་མ་འདས་པས་བདེ་བ་ཕྲ་མོ་ཡིན་ན་བདེ་བ་
ཡིན་དགོས་པས་སོ། །བདེ་ན་མྱ་ངན་གདུང་སོགས་ལ། །ཞེས་པའི་སྐྱོན་སྤོང་
བར་འདོད་ནས་གལ་ཏེ་བཟའ་བཏུང་ཞིམ་པ་སོགས་ལས་བདེ་བ་སྐྱེས་པའི་ཚེ་
སྡུག་བསྔལ་དང་འགལ་བ་བདེ་བའི་རྐྱེན་སྐྱེས་པས་ན། དེའི་ཚེ་སྡུག་བསྔལ་སྐྱེས་
པ་མིན་ནོ་ཞེ་ན། བདེ་སྡུག་གི་ཚོར་བ་རྟོག་པས་མངོན་པར་ཞེན་ཅིང་བཏགས་པ་
ཙམ་ཉིད་ཡིན་ཞེས་བྱ་བར་གྲུབ་མིན་ནམ་སྟེ་གྲུབ་པར་ཐལ། བཟའ་བཏུང་གཅིག་
ཉིད་རྟོག་པའི་དབང་གིས་བདེ་སྡུག་གཉིས་ཀའི་རྒྱུར་བཏགས་པའི་ཕྱིར།
གསུམ་པ་ནི། ཚོར་བ་རང་བཞིན་གྱིས་མ་གྲུབ་པ་དེ་ཉིད་ཀྱི་ཕྱིར་ན་ཚོར་
བ་བདེན་འཛིན་འདི་ཡི་ནི་གཉེན་པོར་ཚོར་བ་རང་བཞིན་མེད་པར་རྟོགས་པའི་རྣམ་
པར་དཔྱོད་པ་འདི་བསྒོམ་པར་བྱ་སྟེ་རྣམ་པར་བཏགས་ཤིང་དཔྱད་པའི་ཞིང་ལས་
བྱུང་བའི་ཇི་ལྟ་བ་ལ་དམིགས་པའི་ལྷག་མཐོང་དང་། ཞི་གནས་ལ་བརྟེན་ནས་
ལྷག་མཐོང་བསྒོམ་པའི་བསམ་གཏན་གོམས་པར་བྱས་ན་རྣལ་འབྱོར་བའི་རྟོགས་
པའི་ལུས་གོང་ནས་གོང་དུ་འཕེལ་ཞིང་རྒྱས་པར་བྱེད་པའི་ཕྱིར། ཟས་ཞེས་བྱ་
སྟེ༑ ཐ་མལ་པའི་ཟས་ཀྱིས་ལུས་རྒྱས་པར་བྱེད་པ་བཞིན་ནོ། །ཏིང་ངེ་འཛིན་
འདིས་ཐ་མལ་པའི་ལུས་ཀྱང་རྒྱས་པར་འགྱུར་བ་ཡིན་ནོ། །དེས་ན། སྟོང་ཉིད་
རྟོགས་ནས་རྩེ་གཅིག་ཏུ་མཉམ་པར་འཇོག་པ་ལ་འབད་པར་བྱའོ།།

84 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ལ། དབང་དོན་ཕྲད་པ་རང་བཞིན་གྱིས་གྲུབ་པ་དགག །རྣམ་
ཤེས་ལ་ཕྲད་པ་རང་བཞིན་གྱིས་གྲུབ་པ་དགག །དེས་ན་དེ་གསུམ་ཕྲད་པ་ལས་
བྱུང་བའི་རེག་པ་རང་བཞིན་གྱིས་མ་གྲུབ་པའོ། །དང་པོ་ནི། རྡུལ་ཕྲན་ལ་ཕྲད་པ་
དགག་པར་བྱ་སྟེ། གལ་ཏེ་དབང་དོན་གཉིས་ཀྱི་རྡུལ་ཕྲ་རབ་ཕྲད་ན། རྡུལ་དེ་
གཉིས་ལ་བར་ཡོད་དམ་མེད་བར་བཅས་ཡིན་ནོ་ཞེ་ན། རྡུལ་དེ་དག་གང་དུ་ཕྲད་
པར་འགྱུར་ཏེ་མ་འཕྲད་པར་ཐལ། བར་དང་བཅས་པའི་ཕྱིར། བར་དེར་ཡང་
སྣང་མུན་གང་རུང་གི་རྡུལ་ཡོད་ན། དེ་ལའང་བར་ཡོད་པས་ཐུག་པ་མེད་པར་
འགྱུར་རོ། །བར་མེད་དོ་ཞེ་ནའང་རྡུལ་ཆ་མེད་གཉིས་ཕྲད་པའི་ཚེ་ཕྲད་མ་ཕྲད་ཀྱི་
ངོས་གཉིས་མེད་པས་བདག་ཉིད་ཐམས་ཅད་ཀྱིས་ཐམས་ཅད་དུ་ཕྲད་དགོས་
ལ༑ དེ་ལྟ་ན་གོ་ས་གཅིག་ཏུ་འདྲེས་པས་རྡུལ་གཅིག་ཉིད་དུ་འགྱུར་ལ། དེ་ལྟར་
ན་ཕྲད་པ་པོ་གང་ཞིག་ཕྲད་པ་གང་དང་ཕྲད་པར་འགྱུར་ཏེ་མི་འགྱུར་བར་ཐལ།
དེ་ན་གཉིས་མི་འདུག་པའི་ཕྱིར། དེ་དག་གི་རྒྱུ་མཚན་ནི། རྡུལ་ཕྲན་རྡུལ་ཕྲན་
གཞན་ལ་འཇུག་པ་སྟེ་ཐིམ་པ་མེད་དེ། རྡུལ་ཕྲན་དེ་དག་བར་སྐབས་སྟོང་པ་མེད་
པའི་ཕྱིར་དང་བོང་ཚོད་མཉམ་པ་ཡིན་པའི་ཕྱིར། བདག་ཉིད་ཐམས་ཅད་ཀྱིས་
ཐམས་ཅད་དུ་ཕྲད་པ་མེད་པའི་རྒྱུ་མཚན་བཀོད་པའོ། །ཁྱབ་པ་ཡོད་དེ་རྡུལ་ཕན་
ཚུན་མ་ཞུགས་ཤིང་མ་ཐིམ་པ་ལ་འདྲེས་པ་མེད་ཅིང་མ་འདྲེས་པའི་ཆ་མེད་ལ་ཕྲད་
པ་མེད་པའི་ཕྱིར། ཆ་མེད་པ་ལའང་ཕྲད་པ་ཞེས་བྱ་བ་ཇི་ལྟར་འཐད་པར་འགྱུར་
ཏེ་མི་སྲིད་པས་གལ་ཏེ་ཕྲད་པ་དང་ཆ་མེད་པར་ཡོད་པ་མཐོང་ན་བསྟན་པར་གྱིས་

ཤེས་རབ་ལེའུའི་ཟིན་བྲིས། 85
ཏེ་བསྟན་པར་མི་ནུས་སོ།།
གཉིས་པ་ནི། རྣམ་ཤེས་གཟུགས་ལུས་མེད་པ་ལ་ནི་རང་བཞིན་གྱིས་
འཕྲད་པ་འཐད་པ་མ་ཡིན་པ་ཉིད་དེ། གཟུགས་མེད་པའི་ཕྱིར། རགས་པ་ལ་
ཕྲད་པ་དགག་པ་ནི། རྡུལ་དུ་མ་ཚོགས་པའི་རགས་པ་ལའང་ཕྲད་པ་རང་བཞིན་
གྱིས་གྲུབ་པ་མེད་དེ། དེ་ལ་བདེན་པའི་དངོས་པོ་མེད་པའི་ཕྱིར་ཏེ་སྔར་ནི་ཇི་ལྟར་
ཚིགས་ཀྱི་ཚོགས་རྣམ་པར་དཔྱད་པ་བྱས་ནས་རང་བཞིན་གྱིས་གྲུབ་པ་བཀག་པ་
བཞིན་ནོ།།
གསུམ་པ་ནི། སྔར་བཤད་པ་ལྟར་ཡུལ་དབང་རྣམ་ཤེས་གསུམ་ཕུད་པ་
རང་བཞིན་གྱིས་མེད་པ་དེ་ལྟར་ན་རེག་པ་རང་བཞིན་གྱིས་གྲུབ་པ་ཡོད་པ་མིན་ན་
ཚོར་བ་བདེན་པར་གྲུབ་པ་རྒྱུ་གང་ལས་འབྱུང་བར་འགྱུར་ཏེ་རྒྱུ་བརྫུན་པ་ལ་
འབྲས་བུ་བདེན་གྲུབ་བསྐྱེད་པའི་ནུས་པ་མེད་པའི་ཕྱིར། ཚོར་བ་རང་བཞིན་གྱིས་
གྲུབ་པ་མེད་ན་དེའི་དོན་དུ་ངལ་བའམ་འབད་པ་འདི་ཅིའི་དོན་དུ་ཡིན་ཏེ་དོན་མེད་
པས་སོ། །ཚོར་བ་སྡུག་བསྔལ་རང་བཞིན་གྱིས་གྲུབ་པ་སྤང་བའི་དོན་དུ་ངལ་བ་
ཡིན་ནོ་ཞེ་ན། མི་འཐད་དེ་ཡུལ་གང་ལས་གང་ཟག་གང་ལ་གནོད་པར་འགྱུར་ཏེ་
ཚོར་བ་སྡུག་བསྔལ་རང་བཞིན་གྱིས་གྲུབ་པ་མེད་པའི་ཕྱིར། འཇིག་རྟེན་འདིར་
ནི༑ སྡུག་བསྔལ་ཕྱིར་བཅོས་ཀྱི་བདེ་བ་ཙམ་ཞིག་ཡོད་ཀྱི། སྡུག་བསྔལ་རང་
མཚན་པ་ཡོད་པ་ལྟར། བདེ་བ་རང་མཚན་པ་ནི་མེད་དོ། །དེའང་དཔེར་ན། གྲང་
བས་ཉེན་ནས་ཉི་མ་ལའང་བསྡད་པའི་ཚེ་གྲང་བའི་སྡུག་བསྔལ་ཅུང་ཟད་ཤུགས་

86
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཆུང་ངུ་སོང་བའི་གནས་སྐབས་དེར་སིམ་པར་མྱོང་བའི་མྱོང་བྱེད་དེ་ཚོར་བ་བདེ་
བ་ཡིན་གྱི། དེའི་ཚེའང་གྲང་བས་ཉེན་པའི་སྡུག་བསྔལ་ཡོད་དོ། སྡུག་བསྔལ་དེ་
ཟད་མ་ཐག་བར་མ་ཆད་དུ་ཚ་བའི་སྡུག་བསྔལ་གྱི་མགོ་བརྩམས་འོང་བའི་ཕྱིར་
དེས་ན་བདེ་བར་འདོགས་པའི་གཞིར་སྡུག་བསྔལ་དགོས་ལ། སྡུག་བསྔལ་གྱི་བློ་
སྐྱེ་བའི་གཞིར་བདེ་བ་མི་དགོས་པས་སོ། །དཔེར་ན་སྔོན་པོ་དང་རིང་ཐུང་བཞིན་
ནོ༑༑
ཚོར་བ་རང་བཞིན་གྱིས་གྲུབ་པ་མེད་པར་རྟོགས་ན་སྲེད་པ་ལྡོག་པར་
བསྟན་པ་ནི། གང་གི་ཚེ་ཚོར་བ་པོ་རང་བཞིན་གྱིས་གྲུབ་པ་འགའ་ཡང་མེད་ཅིང་
ཉམས་སུ་མྱོང་བྱེད་ཚོར་བའང་རང་རང་བཞིན་གྱིས་གྲུབ་པ་ཡོད་པ་མ་ཡིན་པ་ཁོང་དུ་
ཆུད་པ་དེའི་ཚེ་ཚོར་བྱ་ཚོར་བྱེད་རང་བཞིན་མེད་པའི་གནས་སྐབས་འདི་མཐོང་
ནས་སྲེད་པ་ཅིའི་ཕྱིར་ལྡོག་པར་མི་འགྱུར་ཏེ། བདེ་བ་ཐོབ་འདོད་ཀྱི་སྲེད་པ་དང་
སྡུག་བསྔལ་འབྲལ་འདོད་ཀྱི་སྲེད་པ་རྣམས་བདེན་འཛིན་གྱི་སྟོབས་ཀྱིས་འདྲེན་
པར་བྱེད་པ་ཡིན་པའི་ཕྱིར་རོ།།
གསུམ་པ་ནི། མིག་ཤེས་ཀྱིས་མཐོང་བའམ་ནི་ལུས་ཤེས་ཀྱིས་རེག་
པའང་རུང་སྟེ་ཚོར་བ་སྐྱེ་བའི་ཡུལ་རྣམས་རང་བཞིན་གྱིས་སྟོང་པ་རྨི་ལམ་དང་
པ་དང་སྒྱུ་
མ་དང་འདྲ་བའི་བདག་ཉིད་ཀྱིས་ཚོར་བའང་རང་བཞིན་མེད་དོ།།
བཞི་པ་ནི། ཚོར་བ་སེམས་དང་ལྷན་ཅིག་སྐྱེས་པའི་ཕྱིར་ཚོར་བ་སེམས་
དེ་ཡིས་རང་བཞིན་གྱིས་མཐོང་བ་མ་ཡིན་ཏེ། རྫས་ཐ་དད་དུས་མཉམ་ལ་འབྲེལ་

ཤེས་རབ་ལེའུའི་ཟིན་བྲིས་87
བ་མེད་པའི་ཕྱིར། ཚོར་བ་ལས་སྔ་བ་དང་། ཕྱི་མར་སྐྱེས་པས་ཀྱང་ཚོར་བ་དྲན་
པར་འགྱུར་གྱི་མྱོང་བ་མ་ཡིན་ཏེ། དེའི་དུས་ན་འགག་པ་དང་མ་སྐྱེས་པའི་ཕྱིར་
དོན་བསྡུ་བ་ནི། ཚོར་བ་རང་གིས་རང་གི་བདག་ཉིད་མྱོང་བ་མིན་ཏེ།
རང་རིག་བཀག་པས་ཁེགས་པའི་ཕྱིར། རང་བཞིན་གྱིས་གྲུབ་པའི་གཞན་དག་
གིས་ཀྱང་མྱོང་བ་མ་ཡིན་ཏེ། མྱོང་བྱ་མྱོང་བྱེད་འབྲེལ་བ་མེད་པའི་ཕྱིར། ཚོར་
བྱེད་རང་བཞིན་གྱིས་མ་གྲུབ་པར་མ་ཟད་ཚོར་བ་པོ་འགའ་ཡང་རང་བཞིན་གྱིས་
གྲུབ་པ་ཡོད་པ་མིན་ཏེ། གང་ཟག་གི་བདག་འགོག་པའི་སྐབས་སུ་བཀག་ཟིན་
པའི་ཕྱིར་རོ། །དེས་ན་ཚོར་བ་དེ་ཁོ་ན་ཉིད་དུ་གྲུབ་པ་མིན་པ་དེ་ལྟར་རང་བཞིན་
གྱིས་གྲུབ་པའི་བདག་མེད་པའི་ཕུང་པོའི་ཚོགས་འདི་ལ་ཚོར་བ་བདེ་བས་ཕན་པ་
དང་སྡུག་བསྔལ་འདི་ཡིས་ཅི་སྟེ་གནོད་པར་བྱ་བ་སྡུག་བསྔལ་རང་བཞིན་གྱིས་
གྲུབ་པའང་མེད་པས་ཚོར་བ་རང་བཞིན་གྱིས་གྲུབ་པའང་མེད་པའི་ཚོར་བ་དྲན་པ་
ཉེར་གཞག་བསྒོམ་པ་ལ་འབད་པར་རིགས་སོ།།
གསུམ་པ་སེམས་དྲན་པ་ཉེར་གཞག་བསྒོམ་པ་ལ། ཡིད་ཀྱི་ཤེས་པ་རང་
བཞིན་གྱིས་མེད་པར་བསྟན་པ་དང༌། རྣམ་ཤེས་ལྔ་རང་བཞིན་གྱིས་མེད་པར་
བསྟན་པའོ། །དང་པོ་ནི། ཡིད་ནི་རང་བཞིན་གྱིས་གྲུབ་པ་མེད་དེ། དབང་པོ་
དྲུག་པོ་རྣམས་ལའང་རང་བཞིན་གྱིས་མི་གནས་གཟུགས་སོགས་ཡུལ་དྲུག་ལ་
རང་བཞིན་གྱིས་གནས་པ་མིན་ལ་དེ་དག་གི་བར་ནའང་སྟེ་དེ་གཉིས་ཚོགས་པ་

88 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལའང་གནས་པ་མིན་ཏེ་དབུ་མ་ལ་འཇུག་པ་ལས་གསུངས་པ་ལྟར་གྱི་ཤིང་རྟའི་
དཔྱད་པ་བདུན་དྲན་པར་བྱའོ། །མུ་སྟེགས་པས་ནང་གི་བྱེད་པའི་སྐྱེས་བུར་
བཏགས་པའི་ནང་ནའང་སེམས་རང་བཞིན་གྱིས་གནས་པ་མིན་ལ། ཕྱི་ལག་པ་
སོགས་ལའང་གནས་པ་མིན་ཞིང་ཕྱི་ནང་ལས་གཞན་དུའང་ནི་རང་བཞིན་གྱིས་
རྙེད་པ་མ་ཡིན་ལ། གང་ཞིག་ལུས་མིན་ཞིང་དེ་ལས་གཞན་དུའང་བདེན་པ་མིན་
ལ་སེམས་དེ་ལུས་དང་འདྲེས་པ་མིན་ཞིང་ལུས་ལས་ལོགས་སུའང་ཡན་དགར་
བ་རང་བཞིན་གྱིས་གྲུབ་པ་མེད་པ་དེ་ནི་ཅུང་ཟད་ཀྱང་རང་བཞིན་གྱིས་གྲུབ་པ་ཡོད་
པ་མིན་པ་དེའི་ཕྱིར་སེམས་རང་བཞིན་གྱིས་སྟོང་པ་དེ་ཉིད་རང་བཞིན་མྱ་ངན་ལས་
འདས་པའོ།།
གཉིས་པ་ནི། ཤེས་བྱ་ཡུལ་ལས་སྔར་དབང་ཤེས་ཡོད་ན་དེ་ནི་ཅི་ལ་
དམིགས་ནས་སྐྱེ་སྟེ་དམིགས་རྐྱེན་སྔོན་དུ་མ་སོང་བའི་ཕྱིར། ཤེས་དང་ཤེས་བྱ་
དུས་ལྷན་ཅིག་ན་དབང་ཤེས་དེ་ནི་ཅི་ལ་དམིགས་ནས་སྐྱེ་སྟེ་དབང་ཤེས་མ་སྐྱེས་ན་
དམིགས་རྐྱེན་མ་སྐྱེས་པས་བསྐྱེད་མི་ནུས། དམིགས་རྐྱེན་སྐྱེས་ན་ཤེས་པའང་
སྐྱེས་ཟིན་པས་སྐྱེད་བྱེད་དུ་དགོས་པ་མེད་པའི་ཕྱིར་རོ། །འོན་ཏེ་དབང་ཤེས་ཤེས་
བྱའི་ཕྱིས་ཡོད་ན་དེའི་ཚེ་དབང་པོའི་ཤེས་པ་རྐྱེན་གང་ལས་རང་བཞིན་གྱིས་སྐྱེ་སྟེ་
མི་འཐད་པའི་ཕྱིར། སྐད་ཅིག་སྔ་མ་ཞིག་པ་ལས་སྐྱེ་ན། ས་བོན་ཚིག་པ་ལས་མྱུ་
གུ་སྐྱེ་བར་འགྱུར་བ་དང་། སྔ་མ་མ་ཞིག་པ་ལས་སྐྱེ་ན། དུས་གཞན་གྱིས་བར་དུ་
ཆོད་མ་ཆོད་གཉིས་ལས། དང་པོ་ལྟར་ན། དངོས་སུ་སྐྱེ་བ་མི་སྲིད་བར་འགྱུར།

09
ཤེས་རབ་ལེའུའི་ཟིན་བྲིས།
ཕྱི་མ་ལྟར་ན། བདག་ཉིད་ཐམས་ཅད་ཀྱིས་ཐམས་ཅད་དུ་མ་ཆོད་པ་ཡིན་ན།
དུས་གཅིག་ཏུ་འདྲེས་པར་འགྱུར་ལ། ཆོད་མ་ཆོད་ཆ་གཉིས་ཡོད་ན། བདེན་
པར་གྲུབ་པ་ཉམས་པས་བདེན་མེད་དུ་གྲུབ་བོ།།
བཞི་པ་ཆོས་དྲན་པ་ཉེར་གཞག་བསྒོམ་པ་ནི། སྔར་བཤད་པ་དེ་ལྟར་ཆོས་
རྣམས་ཐམས་ཅད་ཀྱི་སྐྱེ་བ་རང་བཞིན་གྱིས་གྲུབ་པ་རྟོགས་པར་འགྱུར་བ་མ་ཡིན་
ཏེ༑ འཕགས་པ་བློ་གྲོས་མི་ཟད་པའི་མདོ་ལས་གསུངས་པ་ལྟར། འདུས་བྱས་
དང་འདུས་མ་བྱས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་མ་གྲུབ་
པར་རྟོགས་པར་བྱའོ།།
གཉིས་པ་བདེན་གཉིས་མི་འཐད་པའི་རྩོད་པ་སྤོང་བ་ལ། ཧ་ཅང་ཐལ་བ་
སྤང་བ་དང་། ཐུག་མེད་དུ་ཐལ་བ་སྤང་བ་དང་། དོན་ཤེས་བདེན་པར་གྲུབ་པ་ལ་
སྒྲུབ་བྱེད་མེད་པོར་བསྟན་པའོ། །དང་པོ་ལ་རྩོད་པ་ནི། གལ་ཏེ་སྔར་ཡུལ་ཡུལ་
ཅན་སྔ་ཕྱི་ལ་བཏགས་ནས་རང་གི་མཚན་ཉིད་ཀྱིས་གྲུབ་པ་བཀག་པ་དེ་ལྟར་ན་
ཀུན་རྫོབ་ཏུ་གྲུབ་པར་འདོད་པ་ལའང་སྐྱོན་དེ་མཚུངས་ཤིང་། རང་གི་མཚན་ཉིད་
ཀྱིས་གྲུབ་པ་མི་སྲིད་ན། ཆོས་གང་ཡང་བཞག་ས་མེད་པས་ཀུན་རྫོབ་མེད་པར་
འགྱུར་ཞིང་། དེ་ལ་བདེན་གཉིས་ག་ལ་ཡོད་དེ་གཉིས་ཀ་མེད་ལ། གལ་ཏེ་
གཟུགས་སྒྲ་སོགས་བློ་ཀུན་རྫོབ་པ་རང་གི་མཚན་ཉིད་ཀྱིས་གྲུབ་པར་ཞེན་པའི་ངོར་
བདེན་པར་ཡོད་པ་ཡིན་གྱི། ཡུལ་རང་གི་ངོས་ནས་བདེན་པར་མེད་པས་ཀུན་རྫོབ་
ཏུ་ཡོད་པར་ཁྱེད་ཀྱིས་ཁས་བླངས་པ་ཡིན་ལ། དེ་ལྟ་ན་ཁྱེད་ཀྱི་ཀུན་རྫོབ་དེའང་

90
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐག་པའི་ངོས་ནས་སྤྲུལ་དུ་མེད་ཀྱང་སྤྲུལ་དུ་ཞེན་པའི་ངོར་སྦྲུལ་དུ་ཡོད་པ་ལྟར་
རོ༑ ༑ཀུན་རྫོབ་ཏུ་ཡོད་པར་བློ་གཞན་གྱིས་ཡོད་པར་རློམས་པ་ཙམ་གྱིས་བཞག་
པ་ཡིན་ལ་དེ་ལྟ་ན་སེམས་ཅན་རྣམས་ཀུན་རྫོབ་ཏུའང་མྱ་ངན་ལས་ག་ལ་འདའ་སྟེ་
ཐར་པ་ཐོབ་མི་སྲིད་པར་ཐལ། ཡོད་པ་ཐམས་ཅད་ཕྱིན་ཅི་ལོག་གིས་རློམ་པ་ཙམ་
དུ་ཟད་པའི་ཕྱིར། འདོད་ན་ཐར་པ་ཐོབ་པའི་དོན་དུ་ལྟ་བ་གཏན་ལ་ཕབ་པ་དོན་
མེད་པར་ཐལ་ལོ་ཞེ་ན།
ལན་ནི། དབུ་མ་པས་ཁས་བླངས་པའི་ཀུན་རྫོབ་ཏུ་ཡོད་པའོ་ཞེས་པ་འདི་
ནི་ཞེན་ཡུལ་ལ་འཁྲུལ་བའི་བློ་གཞན་བདེན་འཛིན་གྱི་སེམས་ཀྱི་རྣམ་རྟོག་གིས་
ཡོད་པར་རློམ་པ་ཙམ་དེ་ནི་དབུ་མ་པ་རང་གི་ལུགས་ཀྱི་ཀུན་རྫོབ་ཏུ་ཡོད་པའི་དོན་
མིན་ཏེ་རང་གི་ལུགས་ནི་གནས་ལུགས་རྟོགས་པའི་ལྟ་བའི་ཡུལ་དུ་འདོད་པའི་
ཆོས་ཐམས་ཅད་རང་བཞིན་གྱིས་སྟོང་པར་རྟོགས་པའི་ཕྱིས་བསྐྱེད་བྱ་སྐྱེད་བྱེད་ལ་
སོགས་པའི་བྱ་བྱེད་ཀུན་རྫོབ་པ་ཡོད་པ་དེ་མ་འཆོལ་བར་ཚད་མས་གྲུབ་པའི་ཚུལ་
གྱིས་ངེས་པ་ཡོད་པར་འཇོག་ཐུབ་ན་དེ་ཀུན་རྫོབ་ཏུ་ཡོད་པའི་དོན་ཡིན་གྱི་དེ་ལྟར་
མིན་པར་རང་ལུགས་ལ་བྱ་བྱེད་ཚད་མས་གྲུབ་པར་འཇོག་མི་ཤེས་ན་ཀུན་རྫོབ་ཏུ་
གྲུབ་པའང་མེད་པ་ཉིད་དོ།།
རང་ལུགས་ཀྱི་ཀུན་རྫོབ་འཇོག་ཚུལ་ནི་ཡུལ་ཅན་རྟོགས་པ་དང་བརྟག་
པར་བྱ་བ་ཡུལ་གཉིས་པོ་དག་རྩ་ཤེ་ལས། བྱེད་པོ་ལས་ལ་བརྟེན་བྱས་ཤིང་ཞེས་
སོགས་གསུངས་པ་ལྟར། གཉིས་པོ་ཕན་ཚུན་བརྟེན་པ་སྟེ་བལྟོས་ནས་འཇོག་པ་

ཤེས་རབ་ལེའུའི་ཟིན་བྲིས། 91
ཡིན་གྱི་རང་གི་ངོ་བོས་གྲུབ་པ་ཅུང་ཟད་ཀྱང་མེད་དོ། །ཇི་ལྟར་འཇིག་རྟེན་གྱི་ཐ་
སྙད་པའི་ཚད་མ་ལ་གྲགས་པ་བཞིན་དུ་མིང་ཙམ་ལ་བརྟེན་ནས་རྣམ་པར་དཔྱོད་པ་
སྟེ་རྣམ་གཞག་ཐམས་ཅད་བརྗོད་པ་ཡིན་ནོ།།
གཉིས་པ་ནི། གང་གི་ཚེ་ཆོས་རྣམས་ལ་བདེན་པར་ཡོད་མེད་རྣམ་པར་
དཔྱད་པའི་རྣམ་དཔྱོད་ཀྱིས་ནི་རང་བཞིན་གྱིས་སྟོང་པ་དཔྱོད་པར་བྱེད་ན་དེའི་ཚེ་
རྣམ་པར་དཔྱོད་མཁན་གྱི་བློ་དེ་དཔྱད་བྱ་དེའི་ཁོངས་སུ་མི་གཏོགས་པས་དེ་བདེན་
མེད་དུ་དཔྱད་དགོས་སམ་མི་དགོས། མི་དགོས་ན་གཞན་ལའང་མཚུངས་པས་
ཐམས་ཅད་བདེན་མེད་ཡིན་པ་ཉམས། དགོས་ན་དཔྱོད་བྱེད་དེའང་ནི་རྣམ་དཔྱོད་
གཞན་གྱིས་བདེན་མེད་དུ་དཔྱད་དགོས་པའི་ཕྱིར་ན། དཔྱོད་བྱེད་ཐུག་པ་མེད་
པར་འགྱུར་རོ་ཞེ་ན།
ཆོས་ཐམས་ཅད་བདེན་མེད་དུ་རྟོགས་པའི་ཚད་མ་དེ་ལ་དེ་ཉིད་བདེན་
མེད་དུ་དཔྱོད་བྱེད་ཀྱི་ཚད་མ་གཞན་མི་དགོས་པར་ཐལ། དཔྱད་བྱ་ཆོས་ཐམས་
ཅད་བདེན་མེད་དུ་རྣམ་པར་དཔྱད་པ་བྱས་ནས་བདེན་མེད་དུ་རྣམ་པར་དཔྱོད་པའི་
ཚད་མ་དེ་ལ་ནི་དེའི་འཛིན་སྟངས་མ་ཡལ་བ་དེ་སྲིད་དུ་སླར་ཡང་བདེན་མེད་དུ་
དཔྱོད་དགོས་པའི་རྟེན་ཆོས་ཅན་བདེན་གྲུབ་བློ་དེའི་ངོར་ཡོད་པ་མིན་པའི་ཕྱིར་
དང༌། ཆོས་ཐམས་ཅད་བདེན་སྟོང་དུ་རྟོགས་པའི་གང་ཟག་དེ་ལ་རྟོགས་ཟིན་བྱེད་
པ་མ་ཉམས་པའི་བར་ལ་འདི་བདེན་པར་གྲུབ་བམ་མ་གྲུབ་བམ་སྙམ་དུ་དཔྱོད་
པས་ཁྱད་པར་དུ་བྱས་པའི་གཞི་ཆོས་ཅན་མི་སྲིད་པའི་ཕྱིར་ཏེ། དེ་ལྟར་སེམས་

32 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་བློ་སྐྱེས་མ་ཐག་བདེན་པར་མེད་སྙམ་པའི་དྲན་པ་སྐྱེ་བར་འགྱུར་བའི་ཕྱིར་
རོ༑ ༑ཆོས་ཐམས་ཅད་བདེན་མེད་དུ་རྟོགས་ཀྱང་བློ་དེ་ཉིད་ཀྱང་ཚད་མ་གཞན་
གྱིས་བདེན་མེད་དུ་དཔྱད་དགོས་ན་ཐུག་པ་མེད་པའི་སྐྱོན་དུ་ཁྱོད་ལ་འགྱུར་ཞིང་།
དཔྱོད་བྱེད་གཞན་དགོས་ན་བདེན་འཛིན་ཀུན་བརྟགས་ལྷག་མ་ལུས་པར་འགྱུར་ན་
བདེན་འཛིན་ཀུན་བརྟགས་མངོན་གྱུར་མཐའ་དག་ཚད་མ་སྔ་མ་དེ་ཉིད་ཀྱིས་
བཟློག་ཟིན་པའི་ཕྱིར། རྟེན་ཆོས་ཅན་བདེན་པ་བ་མེད་པའི་ཕྱིར་ན་དགག་བྱ་དང་
བཀག་པ་གཉིས་ཀ་རང་བཞིན་ཉིད་ཀྱིས་མི་སྐྱེ་སྟེ་དེའང་རང་བཞིན་གྱི་མྱ་ངན་
འདས་པར་བརྗོད་ལ་དོན་དེ་རྟོགས་ནས་གོམས་པར་བྱས་པ་ལས་གློ་བུར་དྲི་བྲལ་
གྱི་མྱང་འདས་ཐོབ་པར་ཡང་བརྗོད་དོ།།
གསུམ་པ་ནི། དངོས་པོར་སྨྲ་བ་གང་གི་ལྟར་ན། དོན་ཤེས་འདི་གཉིས་
བདེན་པར་གྲུབ་པ་དེ་ཉིད་ཤིན་ཏུ་དཀའ་བར་གནས་ཏེ། སྒྲུབ་བྱེད་མེད་པའི་ཕྱིར།
གལ་ཏེ་ཤེས་པ་དེ་དང་ཚད་མ་བདེན་པར་གྲུབ་པའི་དབང་ལས་བདེན་གྲུབ་ཀྱི་དོན་
གྲུབ་འཇོག་གོ་ཞེ་ན། བདེན་གྲུབ་ཀྱི་ཤེས་པ་ཡོད་པ་ཉིད་ལ་རྒྱབ་རྟེན་ཚད་མ་ཅི་
ཡོད་མེད་དེ་རང་རིག་མེད་པའི་ཕྱིར་དང་། ཤེས་པ་གཞན་གྱིས་རིག་ན་ཐུག་མེད་
དུ་འགྱུར་བའི་ཕྱིར། འོན་ཏེ་ཤེས་བྱ་དང་གཞལ་བྱ་བདེན་པ་བ་མངོན་སུམ་དུ་
གྲུབ་པ་འདི་ལས་ཤེས་པ་གྲུབ་བོ་ཞེ་ན། ཤེས་བྱ་ཡོད་པ་ལའང་རྒྱབ་རྟེན་ཅི་ཡོད་
ཚད་མས་འཇོག་ན། དེ་སྟེ་དོན་ཤེས་གཉིས་ཕན་ཚུན་བལྟོས་པའི་དབང་གིས་ཡོད་
པའི་ཕྱིར་གཉིས་ཀའང་ནི་རང་བཞིན་གྱིས་གྲུབ་པ་མེད་པར་གསལ་བར་གྲུབ་པར་

ཤེས་རབ་ལེའུའི་ཟིན་བྲིས། བ3
འགྱུར་ཏེ། རིང་ཐུང་དང་ཕ་རོལ་དང་ཚུ་རོལ་བཞིན་ནོ།།
གལ་ཏེ་བུ་མེད་ན་ཕ་ཡོད་པ་མིན་ཏེ། ཕར་འཇོག་བྱེད་མེད་པས་སོ། །ཕ་
མེད་ན་བུ་དེ་ཉིད་གང་ལས་བྱུང་བ་ཡིན་ཏེ་རྒྱུ་མེད་པའི་ཕྱིར། བུ་མེད་པར་ནི་ཕ་
མེད་པས་དེ་གཉིས་ཕན་ཚུན་བལྟོས་པས་བདེན་པར་མེད་པ་དེ་བཞིན་དོན་ཤེས་དེ་
གཉིས་ཀྱང་བདེན་པར་མེད་པ་ཉིད་དོ། །གལ་ཏེ་མྱུ་གུ་ས་བོན་རང་བཞིན་གྱིས་
གྲུབ་པ་ལས་སྐྱེས་ཤིང་ས་བོན་མྱུ་གུ་དེ་ཉིད་ཀྱི་རྟགས་ཡང་དག་ལས་རྟོགས་པ་སྟེ་
དཔོག་ནུས་པ་དེ་བཞིན་དུ་ཤེས་བྱ་ལས་སྐྱེས་པའི་ཤེས་པ་བདེན་པར་གྲུབ་པའི་
ཤེས་བྱ་དོན་བདེན་གྲུབ་དེ་ཡོད་པ་ནི་ཅི་མི་རྟོགས་ཏེ་རྟོགས་དགོས་སོ་ཞེ་ན། མི་
འཐད་དེ། མྱུ་གུ་ལས་རྫས་གཞན་པའི་ཚད་མའི་ཤེས་པ་ཡིས་མྱུ་གུ་མཐོང་ནས་
ས་བོན་ཡོད་ཅེས་རྟོགས་པར་འགྱུར་ནའང་གང་གི་ཕྱིར་ཤེས་བྱ་དེ་རྟོགས་པའི་
ཤེས་པ་ཡོད་པ་ཉིད་ཚད་མ་གང་ལས་རྟོགས་ཏེ། རང་རིག་བཀག་ཟིན་པའི་ཕྱིར་
དང་། རིག་བྱེད་གཞན་ཡང་ཁྱོད་ཀྱིས་ཁས་མ་བླངས་པའི་ཕྱིར་རོ།།
གསུམ་པ་བདག་མེད་སྒྲུབ་བྱེད་ཀྱི་གཏན་ཚིགས་དགོད་པ་ལ། རྡོ་རྗེ་
གཟེགས་མའི་གཏན་ཚིགས་དང་། རྟེན་འབྲེལ་གྱི་གཏན་ཚིགས་དང་། ཡོད་མེད་
སྐྱེ་འགོག་གི་གཏན་ཚིགས་སོ། །དང་པོ་ལ། རྒྱུ་མེད་དུ་སྐྱེ་བ་དགག་པ་དང་།
རྟག་པའི་རྒྱུ་གཞན་ལས་སྐྱེ་བ་དགག་པ་དང༌། གཙོ་བོ་རྟག་པ་ལས་སྐྱེ་བ་དགག་
པ་དང་། རྒྱུ་མེད་དགག་པའི་དོན་བསྡུ་བ་དང་། བདག་གཞན་གཉིས་ཀ་ལས་སྐྱེ་
བ་དགག་པའོ། །དང་པོ་ནི། རྒྱང་འཕེན་པ་སོགས་ན་རེ། རྨ་བྱའི་མདོངས་ཁྲ་བོ་

94 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལ་སོགས་པ་འགའ་ཞིག་གིས་བྱེད་པར་མ་མཐོང་ལ། པདྨའི་འདབ་མའི་རྩུབ་པ་
དང་འཇམ་ཤ་སོགས་དང་། ཚེར་མའི་རྣོ་བ་སོགས་བྱེད་པ་པོ་སུས་ཀྱང་མ་བྱས་
པས་ངོ་བོ་ཉིད་ལས་བྱུང་བ་ཡིན་ནོ་ཞེ་ན། དེ་ནི་མི་འཐད་དེ། རེ་ཞིག་འཇིག་རྟེན་
པའི་མངོན་སུམ་གྱིས་སྟོན་ཐོག་ལ་སོགས་པ་ཕྱི་ནང་གི་དངོས་པོ་ཕལ་ཆེ་བ་ལ་
སྐྱེད་བྱེད་ཀྱི་རྒྱུ་རྣམས་ཐམས་ཅད་མཐོང་བ་ཡིན་པའི་ཕྱིར་དང་། པདྨའི་སྡོང་བུའི་
ཁ་དོག་དང་འདབ་མའི་གྲངས་སོགས་འབྲས་བུའི་དབྱེ་བ་ནི་རྒྱུའི་དབྱེ་བ་མི་འདྲ་
བས་བསྐྱེད་པ་ཡིན་ལ་རྒྱུའི་དབྱེ་བ་མི་འདྲ་བ་གང་གིས་བྱས་ཤེ་ན་སྔར་གྱི་རྒྱུ་མི་
འདྲ་བའི་དབྱེ་བ་ཉིད་ལས་སོ། །ཅིའི་ཕྱིར་རྒྱུ་མི་འདྲ་བས་འབྲས་བུ་མི་འདྲ་བ་
བསྐྱེད་ནུས་ཤེ་ན། དེ་ལྟར་མི་ནུས་པའི་སྐྱོན་མེད་དེ། སྔར་གྱི་རྒྱུའི་མཐུ་ཉིད་ལས་
རྒྱུ་མི་འདྲ་བ་སོ་སོ་བས་འབྲས་བུ་མི་འདྲ་བ་སོ་སོར་བསྐྱེད་ནུས་པའི་ཕྱིར། དེས་
ན་དངོས་པོ་འདི་རྣམས་ཆོས་ཅན། རྒྱུ་མེད་མ་ཡིན་ཏེ། ཡུལ་དུས་རེས་འགའ་
སྐྱེས་བར་དམིགས་པའི་ཕྱིར་རོ།།
གཉིས་པ་ལ། དབང་ཕྱུག་གི་དོན་དྲིས་ལ་དགག་པ་དང་། རྟོག་པ་ཡིན་
ན་རྐྱེན་ལྡན་ཀུན་གྱི་རྒྱུར་མི་རུང་བ་དང་། རྡུལ་ཕྲན་རྟག་པ་རྒྱུ་ཡིན་པ་དགག་པ་
བཤད་ཟིན་དྲན་པ་དང་སྦྱར་བའོ། །དང་པོ་ནི། རིགས་པ་ཅན་པ་དང་། བྱེ་བྲག་པ་
དང༌། གྲངས་ཅན་གྱིས་ཕྱོགས་གཅིག་དབང་ཕྱུག་ལྷར་ཁས་ལེན་པ་དག་ན་
རེ༑ དབང་ཕྱུག་རང་བྱུང་གི་ཐམས་ཅད་མཁྱེན་པ་དེས་གནས་ལུས་ལོངས་སྤྱོད་
ཐམས་ཅད་བློ་སྔོན་དུ་བཏང་ནས་བྱས་པ་ཡིན་པས་འགྲོ་བའི་རྒྱུ་ཡིན་ནོ་ཞེ་ན། རེ་

ཤེས་རབ་ལེའུའི་ཟིན་བྲིས། 95
ཞིག་དབང་ཕྱུག་གི་དོན་གང་ཞིག་ཡིན་སྨྱོས་ཤིག་ཅེས་དྲིས་པས་ས་ལ་སོགས་པའི་
འབྱུང་བ་བ་རྣ་རྣམས་འཕེལ་འགྲིབ་ལས་འབྲས་བུ་འཕེལ་འགྲིབ་བྱེད་པས་འབྱུང་བ་
ལ་ཟེར་རོ་ཞེ་ན། དེ་ལྟ་མོད་འབྱུང་བ་འཕེལ་འགྲིབ་ལས་འབྲས་བུ་འཕེལ་འགྲིབ་
ཏུ་འགྱུར་བ་ཁོ་བོ་ཅག་ཀྱང་འདོད་མོད་ཀྱི། དོན་ཁྱད་པར་མེད་པའི་མིང་མི་འདྲ་
བ་ཙམ་ལའང་དབང་ཕྱུག་བསྒྲུབ་་པའི་
པའི་ཚེཚེགས་ཆེན་པོས་ཅི་ཞིག་ངལ་ཏེ་ངལ་བ་
བྱེད་མི་རིགས་པར་ཐལ། རྟག་མི་རྟག་སོགས་དོན་གྱི་ཁྱད་པར་ཆེན་པོ་ཡོད་ན་
འདི་དབང་ཕྱུག་ཏུ་མི་རིགས་པ་ནི་འོན་ཀྱང་ཞེས་པའོ།།
ས་སོགས་འབྱུང་བ་རྣམས་རྫས་དུ་མའི་རང་བཞིན་དང་སྐྱེ་འཇིག་བྱེད་p4
པའི་མི་རྟག་པ་དང་འབྲས་བུ་བྱེད་པ་ལ་བློ་སྔོན་དུ་གཏོང་བའི་གཡོ་བ་མེད་པ་
དང༌། འབྱུང་བ་ལྷ་མིན་ཞིང་རྐང་པ་སོགས་ཀྱི་འགོམ་བྱ་ཉིད་དང་མི་གཙང་བ་
ཡིན་པས་། དེ་ནི་དབང་ཕྱུག་ཉིད་མ་ཡིན་ཏེ། དེ་རྟག་པ་དང་གཅིག་པུ་དང་།
འབྲས་བུ་བསྐྱེད་པ་ལ་བློ་སྔོན་དུ་གཏོང་བ་དང་། ལྷར་ཁས་བླངས་ཤིང་མི་གཙང་
བ་དང་འགོམ་བྱ་མིན་པར་ཁས་བླངས་པའི་ཕྱིར། ནམ་མཁའ་དབང་ཕྱུག་གོ་ཞེ་
ན༑ ནམ་མཁའ་ཆོས་ཅན། དབང་ཕྱུག་མིན་ཏེ། འབྲས་བུའི་དོན་དུ་གཡོ་བ་མེད་
པའི་ཕྱིར། བདག་རྟག་པའང་དབང་ཕྱུག་མིན་ཏེ། དེ་བེམ་རིག་གཉིས་ཀ་སྔར་
ནས་བཀག་ཟིན་པའི་ཕྱིར། དབང་ཕྱུག་དེ་བསམ་བྱ་མིན་པའི་བྱེད་པ་པོ་ཡིན་པས་
སྐྱོན་དེ་དག་མེད་དོ་ཞེ་ན། དེའང་བསམ་བྱ་མིན་པ་བྱེད་པ་པོར་བརྗོད་པས་ཅི་ཞིག་
བྱ་ཁྱོད་ཀྱིས་ཀྱང་དབང་ཕྱུག་སུ་ཡིན་མི་ཤེས་པས་བསམ་དུ་མེད་པ་ཡིན་པའི་ཕྱིར་

26
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རོ;
གཉིས་པ་ནི། ཚོར་བ་བདེ་སྡུག་སོགས་ནི། སྔོན་གྱི་ལས་ལ་སོགས་པ་
ལས་སྐྱེས་པ་ཡིན་ན། ཁྱོད་འདོད་པའི་དབང་ཕྱུག་དེས་བསྐྱེད་པར་འདོད་པའི་
འབྲས་བུ་གང་ཞིག་ཡིན་དྲིས་པས་བདག་གོ་ཞེ་ན། དེ་མི་འཐད་པར་ཐལ།
བདག་དེ་དང་ས་སོགས་དང་། དབང་ཕྱུག་རང་གི་རིགས་འདྲ་ཕྱི་མའི་ངོ་བོའང་
རུང་སྟེ་དབང་ཕྱུག་གིས་བྱས་པ་མིན་པར་ཐལ། བདག་དང་འབྱུང་བཞིའི་རྡུལ་
ཕྲན་དང་། དབང་ཕྱུག་སོགས་རྟག་པ་མིན་ནམ་སྟེ་རྟག་པར་ཁས་བླངས་པས་དེ་
དག་ལ་བསྐྱེད་བྱ་སྐྱེད་བྱེད་མི་འཐད་པའི་ཕྱིར། དེས་ན་སྔོར་སྣང་དབང་པོའི་ཤེས་
པ་སོགས་ཤེས་བྱ་སྔོན་པོ་སོགས་ལས་སྐྱེས་པའི་ཕྱིར་དང༌། ཐོག་མ་མེད་པའི་
དུས་ནས་ཚོར་བ་བདེ་སྡུག་དགེ་མི་དགེའི་ལས་ལས་སྐྱེས་པ་ཡིན་པའི་ཕྱིར།
དབང་ཕྱུག་དེ་ཡིས་འབྲས་བུ་གང་ཞིག་བསྐྱེད་པ་སྨྲོས་ཤིག་སྟེ། དེས་བསྐྱེད་པའི་
འབྲས་བུ་མི་སྲིད་པའི་ཕྱིར་རོ།།
རྒྱུ་དབང་ཕྱུག་རྟག་དངོས་ཡིན་པས་དེ་ལ་ཐོག་མ་མེད་པ་ཡིན་ན་ད་ལྟར་
གྱི་ཚོར་བ་སོགས་འབྲས་བུའི་ཐོག་མ་ག་ལ་ཡོད་དེ། དེ་རིང་གི་ཚོར་བའང་ཐོག་
མ་མེད་པའི་དུས་ནས་བསྐྱེད་པའི་དངོས་རྒྱུ་ནུས་པ་ཐོག་མེད་ཡིན་པའི་ཕྱིར་དབང་
ཕྱུག་དེས་འབྲས་བུ་ཐམས་ཅད་དུས་རྟག་ཏུ་ཅིའི་ཕྱིར་བྱེད་པ་མིན་ཏེ། དེ་ནི་འབྲས་
བུ་ཐམས་ཅད་བྱེད་པ་གང་ཞིག་རྐྱེན་གཞན་ལ་བལྟོས་པ་མིན་པའི་ཕྱིར། དེར་
ཐལ༑ དབང་ཕྱུག་དེས་བྱས་པ་མིན་པའི་འབྲས་བུ་གཞན་ཡོད་པ་མིན་ན་དབང་

97
ཤེས་རབ་ལེའུའི་ཟིན་བྲིས།
ཕྱུག་དེས་འབྲས་བུ་བསྐྱེད་པ་འདི་རྐྱེན་གང་ལ་བལྟོས་པར་འགྱུར་ཏེ་ལྷན་ཅིག་
བྱེད་རྐྱེན་དུ་འདོད་པ་དེའང་དབང་ཕྱུག་གིས་བྱ་དགོས་ཤིང་དེས་བྱས་པས་ཆོག་
པའི་ཕྱིར། དབང་ཕྱུག་གིས་འབྲས་བུ་བསྐྱེད་པ་གལ་ཏེ་ལྷན་ཅིག་བྱེད་རྐྱེན་ལ་
བལྟོས་ན་ཉེར་ལེན་དང་ལྷན་ཅིག་བྱེད་རྐྱེན་ཚོགས་པ་ཉིད་རྒྱུ་ཡིན་པར་འགྱུར་གྱི་
དབང་ཕྱུག་རང་དབང་ཡོད་པའི་
འི་རྒྱུ་མིན་པར་ཐལ། རྒྱུ་རྐྱེན་ཚོགས་ན་དབང་ཕྱུག་
ལ་འབྲས་བུ་མི་བསྐྱེད་པའི་དབང་མེད་ཅིང་ཚོགས་པ་དེ་མེད་པར་ནི་དབང་ཕྱུག་
གིས་ཀྱང་བསྐྱེད་པའི་དབང་ཡོད་པ་མིན་པའི་ཕྱིར། གལ་ཏེ་དབང་ཕྱུག་མི་འདོད་
བཞིན་དུ་འབྲས་བུ་དམྱལ་བའི་སྡུག་བསྔལ་སོགས་ལས་ཀྱིས་བྱེད་ནི་དབང་ཕྱུག་
དེ་གཞན་གྱི་དབང་ཅན་དུ་ཐལ་བར་འགྱུར་བས་རང་དབང་དུ་ཐམས་ཅད་ཀྱི་བྱེད་
པ་པོ་ཡིན་པ་ཉམས་སོ། །དབང་ཕྱུག་དེ་འབྲས་བུ་བྱེད་འདོད་ནས་འབྲས་བུ་བྱེད་
ནའང་འབྲས་བུ་འདོད་པ་ཙམ་ལ་རག་ལས་པར་འགྱུར་ལ། འདོད་པས་འབྲས་
བུ་བྱེད་ནའང་དེ་དབང་ཕྱུག་ག་ལ་ཡིན་ཏེ། འདོད་པ་མི་རྟག་པ་ཡིན་པས་སོ།།
གསུམ་པ་ནི། བྱེ་བྲག་པ་གང་དག་རྡུལ་ཕྲན་རྟག་པ་འགྲོ་བ་སྣ་ཚོགས་ཀྱི་
བྱེད་པ་པོར་སྨྲ་བ་དེ་དག་ཀྱང་ནི་སྔར་རྡུལ་ཕྲན་ཆ་མེད་འགོག་པའི་རིགས་པས་
བཟློག་ཟིན་པས་ཤི་ཟིན་པ་ལ་བསྣན་མི་དགོས་སོ།།
གསུམ་པ་ལ། འདོད་པ་དགོད་པ་དང༌། དེ་སུན་དབྱུང་བའོ། །དང་པོ་
ནི༑ གྲངས་ཅན་པ་ན་རེ། རང་བཞིན་ལས་ཆེན་དེ་ལས་ང་རྒྱལ་ཏེ། །དེ་ལས་
ཚོགས་ནི་རྣམ་པ་བཅུ་དྲུག་འབྱུང་། །བཅུ་དྲུག་པོ་ནི་རྣམ་པར་འགྱུར་བ་སྟེ།

98
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས། ཤེས་བྱ་ཉེར་ལྔ་ཡོད་པའི་
ནང་ནས་གཙོ་བོ་རྟག་པ་ཡིན་པ་གཅིག་པུ་ཡིན་པ་སོགས་མཚན་ཉིད་ལྔ་ལྡན་དེ་
རྣམ་འགྱུར་སྣ་ཚོགས་པའི་འགྲོ་བའི་རྒྱུ་ཡིན་པར་ནི་གྲངས་ཅན་འདོད་དོ། །བདེ་
སྡུག་བཏང་སྙོམས་གསུམ་གྱི་མིང་གི་རྣམ་གྲངས་སྙིང་སྟོབས་དང་རྡུལ་དང་མུན་
པ་ཞེས་བྱ་བའི་ཡོན་ཏན་གསུམ་ཆ་མཉམ་པའི་གནས་སྐབས་ནི་གཙོ་བོ་ཞེས་བྱར་
རབ་ཏུ་བརྗོད་དེ། དེ་གསུམ་ཆ་མི་མཉམ་པ་དེ་ནི་འགྲོ་བ་སྟེ་རྣམ་འགྱུར་ཡིན་པར་
བརྗོད་དོ།།
གཉིས་པ་ལ། དངོས་དང་། དབུ་མ་པ་ལ་སྐྱོན་མི་མཚུངས་པའོ། །དང་
པོ་ལ། གཙོ་བོ་ཆ་མེད་ཀྱི་རྟག་པ་རྣམ་འགྱུར་རྣམས་ཀྱི་རང་བཞིན་ཡིན་པ་དགག་
པ་དང་། རྟག་པ་ཡིན་པ་དགག་པ་དང་། འབྲས་བུ་སྔར་མེད་གསར་སྐྱེ་མི་སྲིད་
པ་དགག་པའོ། །དང་པོ་ནི། ཤེས་བྱ་ཆོས་ཅན། གཟུགས་ལ་སོགས་པ་དང་གཙོ་
བོ་ཆ་མེད་གཅིག་ལ་བདེ་སོགས་རང་བཞིན་གསུམ། ཡོད་ན་དེ་རིགས་པ་མིན་
པར་ཐལ། གཅིག་ཡིན་པ་མི་སྲིད་པར་འགྱུར་བའི་ཕྱིར། དེ་མི་སྲིད་ན་དུ་མའང་
མི་སྲིད་པས་གཏན་མེད་དུ་འགྱུར་རོ། །རྒྱུ་མཚན་དེས་ན་ཡོན་ཏན་གསུམ་གྱི་རང་
བཞིན་གྱི་གཙོ་བོ་ཆ་མེད་དེ་ཡོད་པ་མིན་ནོ། །དེ་བཞིན་དུ་ཡོན་ཏན་ཉིད་ཀྱང་
གཅིག་ཏུ་བདེན་པར་ཡོད་པ་མིན་ཏེ་དེའང་སོ་སོར་རེ་རེ་ལ་རྣམ་པ་གསུམ་གསུམ་
དུ་ཡོད་པའི་ཕྱིར་དེ་ལྟར་དཔྱད་པ་ན་ཡོན་ཏན་གསུམ་ཆ་མཉམ་པའི་གཙོ་བོ་དེ་
མེད་ན་སྒྲ་སོགས་ཀྱང་ཡོད་པ་ཉིད་ཤིན་ཏུ་རྒྱང་རིང་དུ་འགྱུར་ཏེ་དེ་ཙམ་ལྔ་གཙོ་

99
ཤེས་རབ་ལེའུའི་ཟིན་བྲིས།
བོའི་རྣམ་འགྱུར་དུ་ཁས་བླངས་པའི་ཕྱིར་རོ། །སེམས་མེད་བེམ་པོ་ཡིན་པའི་
ཕྱིར། གོས་ལ་སོགས་པ་ལ་ཆོས་ཅན། བདེ་སོགས་གྲུབ་བདེ་རྫས་གཅིག་གི་
རང་བཞིན་དུ་ཡོད་པར་སྲིད་པའང་མིན་པར་ཐལ་ལོ། །གོས་ལ་སོགས་པ་རྣམ་
འགྱུར་གྱི་དངོས་པོ་རྣམས་བདེ་སོགས་དེའི་རྒྱུའི་རང་བཞིན་དུ་བདེན་ན། དངོས་
པོ་རྣམས་བདེན་པར་གྲུབ་པ་རྣམ་པར་དཔྱད་ཟིན་པ་མིན་ནམ་སྟེ་བདེན་པ་བཀག་
ཟིན་པའི་ཕྱིར། ཁྱོད་ཀྱི་ལྟར་ན་སྣམ་སོགས་ཀྱི་རྒྱུའང་བདེ་སོགས་ཆ་མཉམ་པའི་
གཙོ་བོ་ཉིད་ཡིན་ན་གཙོ་བོ་དེ་ལས་སྣམ་སོགས་འབྱུང་བའང་མེད་དེ་གཙོ་བོ་མི་
སྲིད་པའི་ཕྱིར། སྣམ་སོགས་ལས་ནི་བདེ་སོགས་སྐྱེ་བ་ཡིན་ན་ཕྱིས་སྣམ་བུ་
སོགས་དེ་མེད་པའི་ཕྱིར་ན་བདེ་སོགས་ཆ་མཉམ་པའི་གཙོ་བོའང་མེད་པར་
འགྱུར་ཏེ། རྒྱུ་མེད་པའི་འབྲས་བུ་མི་སྲིད་པའི་ཕྱིར། འདོད་མི་རིགས་ཏེ། གཙོ་
བོ་རྟག་དངོས་སུ་ཁས་བླངས་པའི་ཕྱིར་རོ།།
གཉིས་པ་ནི། བདེ་སོགས་ཀྱི་རང་བཞིན་རྟག་པ་ཉིད་དུའང་ནམ་ཡང་
ཡོད་པ་མ་ཡིན་པར་ཐལ། དེ་ལྟར་ཚད་མས་དམིགས་པ་ཡོད་པ་མ་ཡིན་པའི་
ཕྱིར། གལ་ཏེ་བདེ་བའི་གསལ་བ་རྟག་པའི་དངོས་པོར་ཡོད་པ་ཉིད་ཡིན་ན་སྡུག་
བསྔལ་སྐྱེས་པའི་དུས་ནའང་བདེ་བ་མྱོང་བ་ཅི་ཕྱིར་འཛིན་མ་ཡིན་ཏེ་འཛིན་པར་
ཐལ་ལོ། །དེའི་ཚེ་བདེ་བ་དེ་ཉིད་ཕྲ་མོར་གྱུར་ན་དེ་རགས་པ་དང་དེ་དོར་ནས་ཕྲ་
བའང་ཇི་ལྟར་ཡིན་ཏེ་མ་ཡིན་པར་ཐལ། རྟག་པ་ཡིན་པའི་ཕྱིར། བདེ་སོགས་ཕྲ་
བ་དེ་དོར་ནས་རགས་པ་དང་། རགས་པ་དོར་ནས་ཕྲ་བར་འགྱུར་བས་ཏེ་འགྱུར་

100
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བའི་ཕྱིར། ཕྲ་རགས་དེ་དག་མི་རྟག་པ་ཉིད་དུ་འགྱུར་བར་ཐལ་ལོ། །དེ་བཞིན་དུ་
དངོས་པོ་ཐམས་ཅད་ནི་ཆོས་ཅན། མི་རྟག་པ་ཉིད་དུ་ཅིས་མི་འདོད་དེ་འདོད་
རིགས་པར་ཐལ། རང་བཞིན་གཞན་དང་གཞན་དུ་འགྱུར་བའི་ཕྱིར། རགས་པ་
བདེ་བ་ལས་གྲུབ་བདེ་རྫས་གཞན་ནམ་རྫས་གཞན་མིན། དང་པོ་ལྟར་ན། རགས་
པ་ལོག་ཀྱང་བདེ་བ་མྱོང་བར་འགྱུར་བས་བདེ་བ་གསལ་བར་མྱོང་བ་རགས་པ་
ཉིད་ཡིན་པ་ཉམས་སོ། །རྫས་གཞན་མིན་ན་བདེ་བའང་གསལ་བར་མི་རྟག་པ་
ཉིད་དུ་འགྱུར་ཏེ། རགས་པ་འགགས་ན་བདེ་བའང་འགགས་པས་སོ། །འདོད་
ན་བདེ་སོགས་ཀྱི་རང་བཞིན་རྟག་པ་ཉམས་སོ།།
གསུམ་པ་ནི། གལ་ཏེ་སྐྱེ་ན་རྒྱུ་དུས་ན་ཡོད་དགོས་པས་རྒྱུ་དུས་ན་མེད་པ་
འགའ་ཡང་ནི་སྐྱེ་བ་མིན་ཏེ། རྒྱུའི་རང་བཞིན་དུ་མེད་པའི་ཕྱིར་ཞེས་འདོད་ན།
ཁྱོད་ཀྱི་སྐྱེ་བའི་དོན་གང་ཡིན། རང་བཞིན་སྔར་ཡོད་ཀྱང་གནས་སྐབས་བློ་ཡུལ་
དུ་སྔར་མི་གསལ་བ་མངོན་པར་གསལ་བ་ཡིན་ནོ་ཞེ་ན། མངོན་པར་གསལ་བ་རྒྱུ་
དུས་ན་མེད་པར་སྐྱེ་བ་ནི་ཁས་བླངས་པས་སྔར་མེད་གསར་སྐྱེའི་འབྲས་བུ་ཁྱོད་མི་
འདོད་ཀྱང་གནས་པ་ཉིད་དུ་དོན་ཁས་བླངས་ནས་ཐ་སྙད་མི་འདོད་པ་ཙམ་དུ་ཟད་
དོ༑ ༑ཡང་ན་གསལ་བ་སྟེ་རྣམ་འགྱུར་སྔར་མེད་གསར་སྐྱེ་ཁྱོད་མི་འདོད་ཀྱང་
གནས་པ་ཁས་བླང་དགོས་སོ་ཞེས་བཤད་དོ། །གལ་ཏེ་རྒྱུ་ལ་འབྲས་བུ་རང་བཞིན་
ཐ་མི་དད་ཀྱི་ཚུལ་དུ་གནས་ན་ཟན་ཟ་བ་མི་གཙང་བ་ཟ་བར་འགྱུར་བར་ཐལ། ཟན་
གྱི་རང་བཞིན་དང་མི་གཙང་བའི་རང་བཞིན་ཆ་མེད་ཀྱི་གཅིག་ཡིན་པའི་ཕྱིར།

ཤེས་རབ་ལེའུའི་ཟིན་བྲིས། 101
གཙོ་བོ་དེ་ཉིད་ཆོས་རྣམས་ཀྱི་རང་བཞིན་དང་གནས་ལུགས་དང་དོན་དམ་པ་
དང༌། ཆོ་མེད་ཀྱི་རྟག་པར་ཁས་བླངས་ལ། ཟན་གྱི་རང་བཞིན་དང་མི་གཙང་
བའི་རང་བཞིན་གཅིག་ཏུ་ཁས་བླངས་པས་སོ།།
གཞན་ཡང་རས་གོས་ཀྱི་རིན་གྱིས་རས་བལ་གྱི་ས་བོན་ཉོས་ལ་བགོ་བར་
བགྱིས་ཏེ། གྱོན་པས་ཆོག་པར་ཐལ། རས་གོས་ཀྱི་རང་བཞིན་དང་རས་བལ་གྱི་
ས་བོན་གྱི་རང་བཞིན་ཆ་མེད་གཅིག་ཡིན་པའི་ཕྱིར། གལ་ཏེ་དེ་གཉིས་རང་བཞིན་
གཅིག་ཡིན་ཀྱང་འཇིག་རྟེན་རྨོངས་པས་རྒྱུ་དུས་ན་འབྲས་བུ་ཡོད་པ་མ་མཐོང་
བས་ན་རས་བལ་གྱི་ས་བོན་མི་གྱོན་པ་ཡིན་ནོ་ཞེ་ན། འོ་ན་གྲངས་ཅན་ཁྱོད་ཀྱི་སྟོན་
པ་དྲང་སྲོང་གླིང་སྐྱེས་ལ་སོགས་པ་ཐམས་ཅད་མཁྱེན་པར་འདོད་པས། རྒྱུ་དུས་
ན་འབྲས་བུ་ཡོད་པའི་དེ་ཉིད་ཤེས་པ་ཉིད་ཀྱིས་བཞག་པ་དེ་ཉིད་ཁྱོད་ཀྱིས་ཀྱང་
ཤེས་པས་ཁྱོད་ཟན་ཟ་བ་མི་གཙང་བ་ཟ་བ་སོགས་སུ་འགྱུར་རོ། །ཁྱོད་ཀྱི་ལུགས་
ཀྱིས་འཇིག་རྟེན་པ་ལའང་ནི་དེ་ཉིད་ཤེས་པ་ཡོད་པས་རྒྱུའི་དུས་ན་འབྲས་བུ་ཡོད་
པ་ཅི་སྟེ་མཐོང་མ་ཡིན་ཏེ་མཐོང་བར་ཐལ། རྒྱུ་དུས་ན་འབྲས་བུ་ཡོད་པ་གྲངས་
ཅན་གྱིས་བཞག་པ་དེ་ཤེས་པའི་ཕྱིར། ཡང་རྐང་པ་སྔ་མ་ལ། དེ་ཉིད་ཤེས་པར་
འདོད་པའི་ཁྱོད་ཀྱི་སྟོན་པས་ཀྱང་རས་བལ་གྱི་ས་བོན་མི་གྱོན་པར་རས་གོས་ནན་
གྱིས་གྱོན་པར་མཐོང་བས་རྒྱུ་དུས་ན་འབྲས་བུ་མེད་པར་གསལ་ལོ། །གལ་ཏེ་
འཇིག་རྟེན་པས་མཐོང་བ་ཚད་མ་ཉིད་མིན་པས་ན་མི་རྟོག་པ་ཡིན་ནོ་ཞེ་ན། འོ་ན་
འཇིག་རྟེན་པས་གསལ་བ་རྣམ་འགྱུར་མངོན་དུ་གྱུར་པའི་རང་བཞིན་མཐོང་བའང་

102
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བདེན་པ་མ་ཡིན་པར་ཐལ། འཇིག་རྟེན་པས་མཐོང་བ་ཚད་མ་མ་ཡིན་པའི་ཕྱིར་
རོ་
གཉིས་པ་དབུ་མ་པ་ལ་སྐྱོན་མི་མཚུངས་པ་ནི། གལ་ཏེ་ཁྱོད་ལྟར་ནའང་
ཚད་མ་དོན་དམ་པར་ཚད་མ་མིན་ན་བརྫུན་པའི་ཚད་མ་དེས་གཞལ་བྱ་གཞལ་
བའང་གཞལ་བ་ལྟར་མ་གྲུབ་པའི་ཕྱིན་ཅི་ལོག་བརྫུན་པར་མི་འགྱུར་རམ་སྟེ་
འགྱུར་བར་ཐལ། འཇལ་བྱེད་ཚད་མ་བརྫུན་པ་ཡིན་པའི་ཕྱིར། རྒྱུ་མཚན་དེ་ཉིད་
དུ་ན་ཁྱོད་འདོད་པའི་སྟོང་པ་ཉིད་བསྒོམ་པ་ཕྱིན་ཅི་མ་ལོག་པ་མི་འཐད་པར་འགྱུར་
ཏེ༑ དེ་འཇལ་བྱེད་ཀྱི་ཚད་མ་བརྫུན་པ་ཡིན་པ་དེའི་ཕྱིར་ཞེ་ན། ཤེས་བྱ་ཆོས་
ཅན། ཁོ་བོ་ཅག་ལ་སྟོང་ཉིད་འཇལ་བའི་ཚད་མ་བརྫུན་པ་དང་། དེས་བཞག་པའི་
སྟོང་པ་ཉིད་ཀྱང་བརྫུན་པ་ཡིན་པ་ཆེས་འཐད་དེ་རྟོག་པས་བདེན་པའི་དངོས་པོ་
བཀག་པའི་བཀག་པ་ངེས་པ་དེ་དགག་བྱའི་རྣམ་པ་ཤར་བ་ལ་རག་ལས་པའི་ཕྱིར།
དེར་ཐལ། བརྟགས་པའི་དངོས་པོ་བདེན་གྲུབ་ལ་རྟོག་པས་མ་རེག་པར་ཏེ་བདེན་
གྲུབ་ཀྱི་རྣམ་པ་མ་ཤར་བར་བདེན་སྟོང་དེའི་དངོས་མེད་བདེན་མེད་དེ་རྟོག་པས་
འཛིན་པ་མ་ཡིན་པའི་ཕྱིར་དེའི་ཕྱིར་དགག་བྱ་བརྫུན་པའི་དངོས་པོ་གང་ཡིན་པ་དེ་
མི་སྲིད་པས་དགག་བྱ་དེ་བཀག་པ་དེའི་དངོས་མེད་དེ་གསལ་བར་བརྫུན་ནོ། །སྔ་
མའི་དཔེ་ནི་རྟོག་པ་ལ་མོ་གཤམ་གྱི་བུའི་རྣམ་པ་མ་ཤར་བར་མོ་གཤམ་བུ་ཤི་བའི་
རྣམ་པ་མི་འཆར་བ་བཞིན་ནོ།།
དགག་བྱ་བཀག་པའི་བདེན་སྟོང་བདེན་པར་གྲུབ་ན། རིགས་ཤེས་རྗེས་

103
ཤེས་རབ་ལེའུའི་ཟིན་བྲིས།
དཔག་ལ་བདེན་སྟོང་སྣང་བ་བདེན་པར་གྲུབ་དགོས་ལ། དེ་ལྟ་ན་ཡ་གྱལ་བཀག་
པའི་ཚོགས་པ་མི་སྲིད་ཅིང་དེ་ལ་དགག་བྱ་བདེན་པ་སྣང་བས་བདེན་སྣང་ཡང་
བདེན་པར་གྲུབ་དགོས་ལ། དེ་ལྟ་ན། བདེན་གྲུབ་ཡོད་དགོས་ན་དེ་མེད་པའི་
ཕྱིར། དེ་བཀག་པའི་བདེན་སྟོང་ཡང་བརྫུན་པ་ཡིན་གྱི་བདེན་པར་མ་གྲུབ་བོ། །
དེ་ནི་རྩ་ཤེ་ལས། གལ་ཏེ་མི་སྟོང་ཅུང་ཟད་ཡོད། ཅེས་སོགས་ཀྱི་དོན་སྟོན་པ་ཡིན་
ནོ༑ ༑བདེན་གྲུབ་ཀྱི་དོན་སྤྱི་མ་ཤར་བར་བདེན་སྟོང་ལེགས་པར་མི་ངེས་
པས། སྟོང་ཉིད་ངེས་པ་དགག་བྱའི་ཚད་འཛིན་ལ་མཁས་དགོས་པ་ཡིན་ནོ། །རྒྱུ་
མཚན་དེས་ན། དཔེར་ན། རྨི་ལམ་དུ་བུ་ཤི་བ་དམིགས་པ་ལ་བུ་དེ་མེད་སྙམ་
པའི་རྣམ་རྟོག་ནི་བུ་དེ་ཡོད་སྙམ་པའི་རྣམ་པར་རྟོག་པའི་གེགས་ཡིན་ཀྱང་རྨི་ལམ་
གྱི་སྤང་གཉེན་གཉིས་པོ་དེའ ང་བརྫུན་པ་ཡིན་པ་དེ་བཞིན་དུ་གཉེན་པོ་བརྫུན་པས་
སྤང་བྱ་བརྫུན་པ་འཇོམས་པ་དང་། ཚད་མ་བརྫུན་པས་གཞལ་བྱ་བརྫུན་པ་འཇལ་
བ་མི་འགལ་ལ། གྲངས་ཅན་གྱིས་ཤེས་བྱ་ཐམས་ཅད་བདེན་གྲུབ་ཏུ་ཁས་བླངས་
པས་ཚད་མ་བརྫུན་པ་འཇོག་མི་ཤེས་པས་མི་མཚུངས་སོ།།
བཞི་པ་ནི། རྒྱུ་མཚན་དེ་བས་ན་སྔར་བཤད་པ་དེ་ལྟར་རིགས་པས་རྣམ་
པར་དཔྱད་པས་དབང་ཕྱུག་དང་གཙོ་བོ་སོགས་མི་མཐུན་པའི་རྒྱུ་ལས་སྐྱེ་བ་མི་
སྲིད་པར་མ་ཟད་འབྲས་བུ་འགའ་ཡང་རྒྱུ་མེད་ལས་སྐྱེ་བའང་ཡོད་པ་མ་ཡིན་ཞེས་
རྒྱུ་མེད་ལས་སྐྱེ་བ་ཁེགས་པའི་མཇུག་བསྡུས་པ་ཡིན་ནོ།།
ལྔ་པ་ནི། གཞུང་རྐང་པ་བཞི་པོ་འདི་མུ་གསུམ་ལས་སྐྱེ་བ་བཀག་པའི་

1C4 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཇུག་སྡུད་ལ་སྦྱར་ཡང་རུང་ཞིང་རང་གཞན་གཉིས་ཀ་ལས་སྐྱེ་བ་འགོག་པའི་
རིགས་པ་ལའང་སྦྱར་རོ། །མྱུ་གུ་ལ་སོགས་པའི་འབྲས་བུ་རྣམས་ཆུ་ལུད་དྲོད་
གཤེར་ལ་སོགས་པ་སོ་སོ་བ་རྣམས་ལ་གནས་པའམ་ཐམས་ཅད་འདུས་པའི་རྐྱེན་
རྣམས་ལའང་རང་བཞིན་གྱིས་འཁར་གཞོང་ལ་རྒྱ་ཤུག་བརྟེན་པའི་ཚུལ་དུ་གནས་
པ་མ་ཡིན་ཏེ། དེ་ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར་དང་།
དེའི་དུས་ནའང་ཡོད་པ་མ་ཡིན་ཏེ། རྐྱེན་རྣམ་པར་མ་འགྱུར་བར་མྱུ་གུ་མི་
སྐྱ་སྐྱེ་བའི་
ཕྱིར་རོ།།
རྐྱེན་དེ་རྣམས་ལས་གཞན་ནས་འོངས་པའང་མ་ཡིན་ལ་རང་བཞིན་གྱིས་
གྲུབ་པའི་ཚུལ་གྱི་གྲུབ་ཟིན་གནས་པ་མ་ཡིན་ཞིང་འགགས་ནས་གཞན་དུ་འགྲོ་
བའང་མ་ཡིན་པས་རང་བཞིན་ཅུང་ཟད་ཀྱང་མེད་ལ། དེའི་ཕྱིར་བདག་ལས་སྐྱེ་བ་
དང་གཞན་ལས་སྐྱེ་བ་དང་བདག་གཞན་གཉིས་ཀ་ལས་སྐྱེ་བའང་མེད་དོ། །
མདོར་ན། ཕུང་པོ་དང་གང་ཟག་ཆོས་ཅན། རརང་བཞིན་གྱིས་སྐྱེ་བ་མེད་དེ།
བདག་ལས་ཀྱང་མི་སྐྱེ་གཞན་ལས་ཀྱང་མི་མི་སྐྱེ་གཉིས་ཀ་ལས་ཀྱང་མི་སྐྱེ། རྒྱུ་མེད་
མི་སྐྱེ་བའི་ཕྱིར། ཞེས་པའི་ཕྱོགས་ཆོས་རྒྱས་པར་བསྒྲུབས་པ་ཡིན་ནོ།།
གཉིས་པ་རྟེན་འབྲེལ་གྱི་གཏན་ཚིགས་ནི། ཉོན་མོངས་ཅན་གྱི་རྨོངས་པ་
མ་རིག་པས་བདེན་པར་གང་བྱས་ཤིང་བཏགས་པའི་དངོས་པོ་འདི། སྒྲ་མ་དང་
རྨི་ལམ་དང་གཟུགས་བརྙན་སོགས་ལས་ནི་ཁྱད་ཅི་ཡོད་དེ། རང་བཞིན་གྱིས་
གྲུབ་པས་སྟོང་བཞིན་དུ་རང་བཞིན་གྱིས་གྲུབ་པར་སྣང་བའི་ཕྱིར། སྒྱུསྒྱུ་མ་མཁན་

ཤེས་རབ་ལེའུའི་ཟིན་བྲིས། 105
གྱིས་སྦྲུལ་
སྤྲུལ་པ་
པ་སྒྱུ་སྒྱུ་
མའི་མའི་
རྟ་རྟ་གླང་སོགས་གང་ཡིན་པ་དང་རྒྱུ་རྐྱེན་རྣམས་ཀྱིས་ནི་གང་
སྤྲུལ་པའི་དངོས་པོ། རང་བཞིན་གྱིས་གྲུབ་ན་སྐྱེས་པའི་ཚེ་གཞན་ནས་འོང་དགོས་
ཤིང་། འགགས་པའི་ཚེ་གཞན་དུ་འགྲོ་དགོས་ན། གང་ནས་འོངས་པར་འགྱུར་
ཞིང་གང་དུ་འགྲོ་བའང་བརྟག་པར་གྱིས་ཏེ་འགྲོ་འོང་རང་བཞིན་མེད་པས་གང་
ཟག་དང་ཕུང་པོ་ཆོས་ཅན། རང་བཞིན་གྱིས་མེད་དེ། རྟེན་འབྲེལ་ཡིན་པའི་
ཕྱིར། དཔེར་ནི་གཟུགས་བརྙན་བཞིན་ཞེས་པའོ། །འདུ་བྱེད་དང་མྱུ་གུ་སོགས་
པའི་འབྲས་བུ་གང་ཞིག་མ་རིག་པ་དང་ས་བོན་ལ་སོགས་པའི་རྒྱུ་གང་དང་ནི་ཉེ་
བ་ཡིས་སྐྱེ་བ་མཐོང་བར་འགྱུར་ལ་རྒྱུ་དེ་དག་མེད་ན་སྐྱེ་བ་མིན་པ་བཅོས་བུ་ཡིན་
པས་གཟུགས་བརྙན་དང་མཚུངས་པ་དེ་ལ་བདེན་པར་གྲུབ་པ་ཉིད་ཇི་ལྟར་ཡོད་དེ་
མེད་དོ། །སྒྱུ་མ་ཞེས་པ་བཞིས་རྟེན་འབྲེལ་གྱི་རྟགས་ཀྱི་ཁྱབ་པ་སྒྲུབ་པ་དང་། དེ་
ནས་རྐང་པ་ཕྱེད་དང་གསུམ་གྱིས་གཏན་ཚིགས་དང་། དེ་ནས་ཕྱེད་ཀྱིས་དཔེ་
དང་། ཐ་མས་དམ་བཅའ་བསྟན་ནོ། །རྒྱུས་པར་ཤེས་འདོད་ན་འཇུག་པའི་རྣམ་
བཤད་ཆེན་མོ་ལས་ཤེས་པར་བྱའོ།།
གསུམ་པ་ཡོད་མེད་སྐྱེ་འགོག་གྱི་གཏན་ཚིགས་ལ། གཏན་ཚིགས་
བསྒྲུབས་ནས་སྐྱེ་བ་རང་བཞིན་གྱིས་གྲུབ་པ་དགག་པ་དང་། དེས་འགག་པ་རང་
བཞིན་གྱིས་གྲུབ་པ་ཁེགས་པ། དེས་ན་སྲིད་ཞི་མཉམ་པ་ཉིད་དུ་གྲུབ་པའོ། །དང་
པོ་ནི། དངོས་པོ་རང་བཞིན་གྱིས་ཡོད་པར་གྱུར་པ་ལ་རྒྱུ་ཡིས་དགོས་པ་ཅི་ཞིག་
ཡོད་དེ་རང་བཞིན་གྱིས་ཡོད་པ་བསྐྱེད་མི་དགོས་པའི་ཕྱིར་རོ། །འོན་ཏེ་འབྲས་བུ་

105 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེ་ནི་མེད་ནའང་རྒྱུ་ཡིས་དགོས་པ་ཅི་ཞིག་ཡོད་དེ་བསྐྱེད་མི་ནུས་པའི་ཕྱིར་རོ། །
འབྲས་བུ་ཐམས་ཅད་རྒྱུའི་དུས་ན་མེད་པ་སྐྱེ་བ་ཤ་སྟག་ཡིན་པས་དེ་འགོག་པ་མ་
ཡིན་གྱི་གཏན་མེད་སྐྱེ་བ་འགོག་པ་ཡིན་ནོ། །འབྲས་བུ་ཡོད་པ་སྐྱེ་བ་འགོག་པ་
དང་གྲངས་ཅན་རྒྱུ་དུས་སུ་ཡོད་པར་འདོད་པ་དང་། ཕར་ཆེར་རང་བཞིན་གྱིས་
ཡོད་པར་འདོད་པ་འགོག་པ་ཡིན་གྱི། སྐྱེས་ཟིན་པའི་ཕྱིར་བསྐྱེད་མི་དགོས་པར་
འགྱུར་རོ་ཞེས་ཟེར་བ་ནི་རིགས་པའི་ལམ་ལས་འདས་པའོ། །དེས་ན། རང་
བཞིན་གྱིས་སྟོང་པའི་རྒྱུ་འབྲས་སྒྱུ་མ་ལྟ་བུ་དང་གཟུགས་བརྙན་ལྟ་བུ་ཁས་ལེན་
སྒྱུ
པར་བྱེད་པ་ཡིན་ནོ།།
དངོས་མེད་རྒྱུའི་བྱེད་པའི་ཡུལ་དུ་མི་རུང་བར་སྒྲུབ་པ་ནི། ཡོད་པ་གྲུབ་
ཟིན་པས་བསྐྱེད་མི་དགོས་ཀྱང་། མེད་པ་ཅིའི་ཕྱིར་མི་འབྱུང་ཞེ་ན། བྱེ་བ་བརྒྱ་
ཕྲག་རྒྱུ་ཡིས་ཀྱང་དངོས་པོ་མེད་པ་དངོས་པོར་བསྒྱུར་དུ་མེད་དེ་དངོས་མེད་
དངོས་པོར་སུ་གང་གིས་ཀྱང་བྱ་བར་མི་ནུས་པའི་ཕྱིར། འགྱུར་ན་དངོས་མེད་ཀྱི་
གནས་སྐབས་མ་བཏང་བའམ། བཏང་ནས་ཡིན། དང་པོ་ལྟར་ན་དངོས་མེད་ཀྱི་
གནས་སྐབས་དེ་དངོས་པོ་ཇི་ལྟར་ཡིན་ཏེ་དོན་བྱེད་ནུས་པ་དང་མི་ནུས་པའི་གནས་
སྐབས་འགལ་བའི་ཕྱིར་རོ། །གཉིས་པ་ལྟར་ན། དངོས་པོ་དང་དངོས་མེད་ལས་
དངོས་པོར་འགྱུར་རྒྱུ་གཉིས་ལས་གཞན་ཡང་གང་ཞིག་ཡིན་མི་སྲིད་པའི་ཕྱིར་
རོ༑ ༑གཞན་ཡང་དངོས་མེད་ཀྱི་གནས་སྐབས་མ་བཏང་ན་དངོས་པོར་མེད་པའི་
ཚེ་དངོས་པོར་ཡོད་པ་སྲིད་པ་མིན་ན། དངོས་པོ་ཡོད་པར་ནམ་ཞིག་འགྱུར་ཏེ་

107
ཤེས་རབ་ལེའུའི་ཟིན་བྲིས།
མེད་པའི་དུས་ན་དངོས་པོ་མ་སྐྱེས་པའི་ཕྱིར། གཞན་ཡང་། དངོས་མེད་ཀྱི་
གནས་སྐབས་བཏང་ནས་འགྱུར་ན། དངོས་པོ་སྐྱེས་པར་མ་གྱུར་པར། དངོས་
མེད་དང་ནི་བྲལ་བར་མི་འགྱུར་ལ། དངོས་མེད་དང་ནི་མ་བྲལ་བ། དངོས་པོར་
ཡོད་པའི་སྐབས་མི་སྲིད་དེ། གནས་སྐབས་གཉིས་འགལ་བའི་ཕྱིར་རོ། །དངོས་
མེད་དངོས་པོར་མི་འགྱུར་བ་དེ་བཞིན་དུ། དངོས་པོའང་དངོས་པོ་མེད་པར་
འགྱུར་བ་མིན་ཏེ་ཕྱེད་དངོས་པོ་དང་ཕྱེད་དངོས་མེད་ཡིན་ན་གཅིག་ཉིད་རང་
བཞིན་གཉིས་སུ་གྲུབ་པར་ཐལ་བར་འགྱུར་བའི་ཕྱིར། རིགས་པ་འདི་དག་གིས་
ཡེ་མེད་དང་དངོས་པོར་མེད་པ་མཐའ་དག་སྐྱེ་བ་བཀག་པ་ཡིན་ནོ། །མྱུ་གུ་ཆོས་
ཅན། རང་བཞིན་གྱིས་སྐྱེ་བ་མེད་དེ། ཡོད་པ་རང་བཞིན་གྱིས་གྲུབ་པའང་མི་
སྐྱེ་ མེད་པ་རང་བཞིན་གྱིས་གྲུབ་པའང་མི་བསྐྱེད་པའི་ཕྱིར། དཔེར་ན་མོ་
གཤམ་གྱི་བུ་བཞིན་ནོ། །རྒྱུའི་དུས་ན་མེད་བ་སྐྱེ་བ་འགོག་པ་ནའང་། རྒྱུའི་དུས་ན་
མེད་ཀྱང་སྐྱེས་པའི་ཚེ་རང་བཞིན་གྱིས་གྲུབ་པར་སྐྱེ་བ་འགོག་པ་ཡིན་པས་དགག་
བྱ་ལ་ཁྱད་པར་སྦྱར་བའོ།།
གཉིས་པ་ནི། སྔར་གོང་དུ་ཇི་སྐད་བཤད་པའི་ཚུལ་གྱིས་སྐྱེ་བ་རང་བཞིན་
གྱིས་མ་གྲུབ་པ་དེ་ལྟར་ན་འགག་པ་རང་བཞིན་གྱིས་གྲུབ་པ་ཡོད་པ་མིན་ཞིང་
དངོས་པོའང་རང་བཞིན་གྱིས་ཡོད་པ་མིན་པ་དེའི་ཕྱིར། འགྲོ་བ་འདི་དག་ཐམས་
ཅད་ནི་རྟག་ཏུ་རང་བཞིན་གྱིས་མ་སྐྱེས་པ་དང་། མ་འགགས་པ་ཉིད་དང་གཟོད་
མ་ནས་ཞི་བ་དང་། རང་བཞིན་གྱིས་མྱ་ངན་ལས་འདས་པ་ཉིད་དོ།།

108
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གསུམ་པ་ནི། སྲིད་པའི་འགྲོ་བ་རྨི་ལམ་ལྟ་བུ་སྟེ་རང་བཞིན་ཅུང་ཟད་
ཀྱང་མེད་པ་ལ་བྱ་བྱེད་མ་འདྲེས་པ་སོ་སོར་གནས་པའི་ཕྱིར་རོ། །དེ་ཁོ་ན་ཉིད་ལ་
དཔྱོད་པའི་རིགས་པས་རྣམ་པར་དཔྱད་ན་ཆུ་ཤིང་དང་འདྲ་སྟེ་ཚུགས་ཐུབ་པ་ལྟར་
སྣང་ཡང་རང་བཞིན་གྱིས་གྲུབ་པའི་སྙིང་པོ་ཅུང་ཟད་ཀྱང་མེད་པའི་ཕྱིར།
དེ་ཁོ་ན་ཉིད་ལ་དཔྱད་པར་འགྲོ་མི་འགྲོའི་ས་ཚིགས་ནི། མིང་གི་ཐ་སྙད་
བཏགས་པ་ཙམ་གྱིས་མ་ཚིམ་པར་ཐ་སྙད་འཇུག་པའི་གཞི་ཇི་ལྟར་ཡོད་འཚོལ་
འདོད་ནས་དཔྱོད་པ་ན་དེ་ཁོ་ན་ཉིད་ལ་དཔྱོད་པར་འགྲོ་ལ། དེ་ལྟར་མིན་པར་ཐ་
སྙད་བཏགས་ཙམ་གྱིས་ཚིམ་ནས་ལྷས་བྱིན་འོངས་མ་འོངས་སོགས་དཔྱོད་པ་
ནི༑ ཐ་སྙད་ཀྱི་དཔྱད་པ་ཡིན་ནོ། །འདོད་ཆགས་ལ་སོགས་པའི་སྲིད་པའི་འཆིང་
བ་ལས་གྲོལ་བའི་མྱ་ངན་ལས་འདས་པ་དང་འཁོར་བའི་བཙོན་རར་ཆུད་པའི་མྱ་
ངན་ལས་མ་འདས་པའང་དེ་ཁོ་ན་ཉིད་དུ་ནི་ཁྱད་པར་མེད་དེ། སྲིད་པ་དང་ཞི་བ་
རང་བཞིན་གྱིས་སྟོང་པ་ཉིད་དུ་མཚུངས་པའི་ཕྱིར་རོ། །ཏིང་ངེ་འཛིན་རྒྱལ་པོ་
ལས། སྲིད་པའི་འགྲོ་བ་རྨི་ལམ་ལྟ་བུ་སྟེ། །འདི་ལ་མི་སྐྱེ་སུ་ཡང་འཆི་བ་མེད།།
ཅེས་སོགས་དང་། འཕགས་པ་ཉེ་བར་འཁོར་གྱིས་ཞུས་པ་ལས། ཆོས་ཀྱི་རང་
བཞིན་དག་ལ་གཞལ་བྱས་ནས། །འབྲས་བུ་ཀུན་མེད་འབྲས་བུ་ཐོབ་པའང་
མེད། །ཅེས་སོགས་གསུངས་པ་ལྟར་རོ།།
གསུམ་པ་དེས་ན་སྟོང་པ་ཉིད་རྟོགས་པ་ལ་འབད་རིགས་པར་གདམས་པ་
ལ༔ གདམས་པ་དངོས་དང་། འཁོར་བའི་ཉེས་དམིགས་བསྟན་པའི་སྒོ་ནས་

109
ཤེས་རབ་ལེའུའི་ཟིན་བྲིས།
སམ་
སྙིང་རྗེ་ཆེན་པོའི་དམིགས་པ་བསྟན་པ་དང་། སྙིང་རྗེ་ཆེན་པོའི་རྣམ་པའི་འཛིན་
སྟངས་བསྟན་པའོ། །དང་པོ་ལ། གནས་ལུགས་ཀྱི་དོན་བསྟན་པ་དང་། དེ་
རྟོགས་པ་ལ་འབད་རིགས་པའོ། །དང་པོ་ནི། སྔར་གོང་དུ་ཇི་སྐད་བཤད་པའི་
ཚུལ་དེ་ལྟར་རང་བཞིན་གྱིས་སྟོང་པའི་དངོས་པོ་རྣམས་ལ་རང་བཞིན་གྱི་ངོས་
ནས་གཞལ་ན་རྙེད་པ་གང་གིས་ཆགས་པར་འགྱུར་བ་ཐོབ་པ་ཅི་ཡོད་རྙེད་པ་གང་
ཞིགཤོར་བས་ཁོང་ཁྲོ་སྐྱེ་བར་འགྱུར་བ་ཤོར་བ་ཅི་ཡོད་དེ་ཅུང་ཟད་ཀྱང་མེད་
ལ༑ གང་གིས་རིམ་གྲོ་བྱས་པའམ་ཡོངས་སུ་བརྙེས་པའི་ཕན་པ་བྱས་པ་དང་
གནོད་པ་བྱས་པའང་ཅི་ཞིག་ཡོད་གང་ཞིག་ཐོབ་པ་དང་སྤང་བའི་དོན་དུ་འབད་པ་
བྱེད་པ་བདེ་བའམ་སྡུག་བསྔལ་གྱི་རྒྱུ་བདེན་པ་བ་གང་ལས་ཡིན་འདོད་བྱ་མ་ཡིན་
པ་དང་འདོད་བྱ་རང་བཞིན་གྱིས་གྲུབ་པའི་མི་
མི་དགར་ཅི་ཡོད་དགར་ཅི་ཡོད་གནས་
ལུགས་ཀྱི་དོན་ལ་དཔྱོད་པའི་རིགས་པས་དེ་ཉིད་དུ་ནི་བཙལ་བྱས་ན། སྲིད་པ་སྐྱེ་
བའི་གཞི་གང་ལ་སྲེད་པ་པོ་གང་ཞིག་སྲེད་ཅིང་དམིགས་པ་གང་ལ་སྲེད་དེ།
སྲིད་པའི་འཁོར་གསུམ་རང་བཞིན་གྱིས་མ་གྲུབ་པའི་ཕྱིར་རོ།།
དེ་ལྟར་ལས་དང་ལས་གསོག་པ་ལ་སོགས་པ་པོ་རྣམས་ལ་དཔྱད་ན་
གསོན་པོའི་འཇིག་རྟེན་སེམས་ཅན་འདི་གང་ཞིག་སྲིད་པ་འདིར་ནི་འཆི་འགྱུར་ཏེ་
འཆི་བ་རང་བཞིན་གྱིས་མ་གྲུབ་པའི་ཕྱིར། ཚེ་ཕྱི་མར་འབྱུང་འགྱུར་གང་ཡིན་སྐྱེ་
བ་སྔ་མར་བྱུང་གྱུར་གང་ཕན་འདོགས་པའི་གཉེན་དེ་གང་ཡིད་དུ་འོང་བའི་བཤེས་
ཀྱང་གང་ཞིག་ཡིན་ཏེ། རང་བཞིན་གྱིས་གྲུབ་པ་ཅུང་ཟད་ཀྱང་མེད་དོ། །དེ་ལྟར་

110 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གནས་ལུགས་ཀྱི་དོན་ཁོང་དུ་ཆུད་པར་བྱས་ནས་འཇིག་རྟེན་གྱི་ཆོས་བརྒྱད་རོ་
སྙོམས་པ་ལ་འབད་པར་བྱའོ།།
གཉིས་པ་ནི། དེ་ལྟར་ཆོས་ཐམས་ཅད་ནམ་མཁའ་དང་འདྲ་བར་ནི་
གཞུང་རྩོམ་པ་པོ་བདག་འདྲ་བས་ཡོངས་སུ་བཟུང་བར་བགྱིས་ཏེ། སྲིད་པའི་རྩ་
བ་གཅོད་པ་དང་། ཐམས་ཅད་མཁྱེན་པར་བགྲོད་པའི་ལམ་གྱི་གཙོ་བོ་ཡིན་པའི་
ཕྱིར་རོ། །བདག་འདྲ་བ་ནི་རྩོམ་པ་པོའི་ཁེངས་སྐྱུང་བ་དང་གཙོ་བོ་ནི་དེ་ཁོ་ན་ཉིད་
མ་རྟོགས་པའི་སོ་སོ་སྐྱེ་བོ་རྣམས་ལ་གདམས་པ་ཡིན་ནོ།།
གཉིས་པ་ལ། ཚེ་འདིའི་ཉེས་དམིགས་དང་། འཇིག་རྟེན་ཕྱི་མའི་ཉེས་
དམིགས་དང་། བདེ་འགྲོར་སྐྱེས་ཀྱང་དམ་པའི་ཆོས་སྒྲུབ་པའི་ལོང་མེད་བསམ་
པ་དང་། དལ་འབྱོར་ཤིན་ཏུ་རྙེད་དཀའ་བ་བསམ་པ་དང་། དེས་ན་རང་གཞན་
འཁོར་བའི་སྡུག་བསྔལ་གྱིས་མནར་བ་ལ་མྱ་ངན་བྱ་བར་འོས་པའོ། །དང་པོ་
ནི། ཚེ་འདིར་ཡང་བདག་ཉིད་བདེ་བར་འདོད་ཀྱང་སྡུག་བསྔལ་གྱི་དབང་ལས་མ་
འདས་ཏེ། རང་གཞན་རྣམས་ནི་བདེ་བར་འདོད་པས་དགྲ་ལ་འཐབ་པ་དང་གཉེན་
ལ་སྤྲོ་བའི་རྒྱུ་དག་གིས་རབ་ཏུ་འཁྲུག་པ་དང་དགའ་བར་བྱེད་ཅིང་འདོད་པ་མ་
གྲུབ་ན་མྱ་ངན་དང་འདོད་པའི་དོན་དུ་འབད་རྩོལ་བྱེད་པ་དང་གཞན་ལ་རྩོད་པ་
དང་བདག་གཞན་ཕན་ཚུན་ལུས་གཅོད་པ་དང་འབིགས་པ་དང་གཞན་ཡང་ངག་
ཡིད་ལ་སོགས་པའི་སྡིག་པ་མཐའ་ཡས་པ་བསགས་པ་དག་གིས་ནི་ཚེགས་ཆེན་
པོ་འབྲས་བུ་མེད་པའི་དཀའ་བ་ཆེན་པོས་འཚོ་དགོས་པར་སྣང་བས་མཁས་པ་
•ཁ

11
ཤེས་རབ་ལེའུའི་ཟིན་བྲིས།
དག་གིས་ཚེ་འདིའི་ཕུན་ཚོགས་ལ་སྲེད་པར་མི་བྱའོ།།
གཉིས་པ་ནི། དགེ་བའི་བཤེས་གཉེན་དང་ལན་རེ་ཙམ་ཕྲད་པའི་སྟོབས་
ཀྱིས་བདེ་འགྲོར་གློག་འགྱུ་བ་བཞིན་དུ་དུས་ཅུང་ཟད་རེ་ཡང་དང་ཡང་འོངས་ཏེ་
བདེ་བ་མང་པོ་ལོངས་སྤྱད་སྤྱད་ནས་ཡང་ཤི་ནས་ངན་སོང་གི་སྡུག་བསྔལ་རྩུབ་བ་
ཚ་བ་ཡིད་དུ་མི་འོང་བ་ནི་ཡུན་རིང་པོ་བསྐལ་པ་མཐའ་ཡས་པའི་བར་དུ་དམྱལ་
བ་ཆེན་པོ་མི་བཟད་པ་རྣམས་སུ་ལྷུང་ཞིང་། སྡུག་བསྔལ་མཐའ་ཡས་པ་ཉམས་སུ་
མྱོང་དགོས་པས་ངན་འགྲོའི་ཉེས་དམིགས་བསམ་པར་བྱའོ། །སྲིད་པ་སྤྱིའི་ཉེས་
དམིགས་སེམས་པ་ནི། འདོད་པ་དང་གཟུགས་དང་གཟུགས་མེད་པའི་སྲིད་པ་ན་
ནི༑ སྡུག་བསྔལ་གྱིས་གནོད་པའི་གཡང་ས་ཤིན་ཏུ་མང་སྟེ་དེ་དག་ལས་མི་འདའ་
བའི་རྒྱུ་ནི་སྲིད་པ་དེར་ནི་སྡུག་བསྔལ་ལས་གྲོལ་བའི་ཐབས་དེ་ཁོ་ན་ཉིད་ཁོང་དུ་
ཆུད་པ་མིན་པར་སྲེད་པའི་ཞགས་པས་བཅིངས་པ་འདི་འདྲ་དང་ལྡན་པའི་སྐབས་
དེར་ཡང་ཕན་ཚུན་འགལ་བས་ན་སྟེ་དེ་ཁོ་ན་ཉིད་ཁོང་དུ་མ་ཆུད་ན་ཐར་པའི་རྒྱུ་
དང་འགལ་བ་དངོས་པོ་བདེན་པར་སྒྲོ་བཏགས་ནས་འཁོར་བར་འཁོར་བ་འབའ་
ཞིག་ཏུ་ཟད་དོ། །སྲིད་པ་འཁོར་བ་ན་དེ་ཉིད་ཁོང་དུ་ཆུད་པ་འདི་འདྲ་མེད་པས་
སྲིད་པ་དེར་ཡང་དཔེ་མེད་པའི་མི་ཟད་པའི་སྡུག་བསྔལ་གྱི་རྒྱ་མཚོ་མཐའ་ལས་
འདས་པ་ཉམས་སུ་མྱོང་བར་འགྱུར་བས་སྟོང་པ་ཉིད་རྟོགས་པ་ལ་འབད་པར་
རིགས་སོ།།
གསུམ་པ་ནི། སྲིད་པ་དེར་ནི་བདེ་འགྲོར་སྐྱེས་ཀྱང་དེ་ལྟར་དགེ་བ་སྒྲུབ་

112 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་སྟོབས་ཆུང་ཞིང་དེར་ནི་དགེ་བ་སྒྲུབ་པའི་རྟེན་དལ་འབྱོར་གྱི་ཚེའ ང་ཐུང་བ་
ཉིད་དང་དེར་ཅུང་ཟད་གནས་པའི་སྐབས་སུའང་ཡུན་རིང་དུ་གསོན་དུ་རེ་བའི་
ཐབས་ཁྲུས་དང་སྐུ་མཉེ་སོགས་དང་ནད་མེད་ཀྱི་རྒྱུ་སྨན་བསྟེན་པ་སོགས་བྱེད་པ་
དང་བཀྲེས་པ་དང་ལམ་གྱི་ངལ་བ་དང་གཉིད་དང་ཕྱི་ནང་གི་གནོད་པ་སྣ་ཚོགས་
པའི་ཉེ་བར་འཚེ་བ་དང་དེ་བཞིན་དུ་སྡིག་གྲོགས་ཀྱི་བྱིས་པ་དང་འགྲོགས་པ་
སོགས་དོན་མེད་ཀྱིས་ཆོས་བྱེད་པའི་ལོང་མེད་པར་ཚེ་འདི་དོན་མེད་མྱུར་པོར་ཏེ་
མགྱོགས་པ་འདའ་ཞིང་འཇིགས་པར་འགྱུར་ལ། སྲིད་པ་ལས་འདའ་བའི་རྒྱུ་དེ་
ཁོ་ན་ཉིད་ཀྱི་དོན་ལ་རྣམ་པར་དཔྱད་པའང་ཤིན་ཏུ་རྙེད་པར་དཀའ་བས་འཁོར་བ་
ལྡོག་པའི་ཐབས་ལ་འབད་པར་བྱའོ།།
བཞི་པ་ནི། བདེ་འགྲོར་སྐྱེས་པའི་དུས་སུ་སྟོང་པ་ཉིད་ཀྱི་དོན་བསྒོམས་
ནས་འཁོར་བ་ལྡོག་པས་ཆོག་གོ་ཞེ་ན། འཁོར་བ་དེར་ཡང་དངོས་པོ་ལ་བདེན་
པར་མངོན་པར་ཞེན་པ་དང་། འདུ་འཛི་ལ་སོགས་བའི་རྣམ་གཡེང་ཚེ་འཁོར་བ་
ཐོག་མ་མེད་པ་ནས་གོམས་པ་ནི་ལྡོག་ཤིན་ཏུ་དཀའ་བས་དེ་ལྡོག་པའི་ཐབས་ནི་ག་
ལ་ཡོད་དེ་དེ་ལྡོག་པའི་མཐུན་རྐྱེན་ཤིན་ཏུ་ཉུང་ཞིང་། འགལ་རྐྱེན་ཉེར་འཚེ་ཤིན་ཏུ་
མང་བའི་ཕྱིར་ཏེ། དམ་པའི་ཆོས་ཅུང་ཟད་སྒྲུབ་པའི་དུས་དེར་ཡང་ངན་སོང་ཆེན་
པོར་ནི་ལྟུང་བའི་ཕྱིར་དུ་ལྷའི་བུའི་བདུད་ལ་སོགས་པ་ནི་བརྩོན་པར་བྱེད་པས་
སྲིད་པ་ལས་གྲོལ་བའི་འགལ་རྐྱེན་མང་ཞིང་བཟློག་དཀའ་བ་ཡིན་ནོ། །བདེ་
འགྲོར་སྐྱེས་པའི་ཚེ། བདེན་པ་དང་དཀོན་མཆོག་སོགས་ལ་དད་པ་བསྒོམ་པ་ལ་

113
ཤེས་རབ་ལེའུའི་ཟིན་བྲིས།
སོགས་པ་བྱས་ནས་སྲིད་པ་ལས་གྲོལ་བར་བྱེད་པས་རྙེད་མི་དཀའོ་ཞེ་ན། བདེ་
འགྲོར་སྐྱེས་པའི་དུས་དེར་ཡང་ཡང་དག་པའི་ལྟ་བའི་མི་མཐུན་ཕྱོགས་རྟག་ཆད་
ཀྱི་མཐར་ལྷུང་བའི་ལོག་པའི་ལམ་ཤིན་ཏུ་མང་ཞིང་ལོག་པའི་བཤེས་གཉེན་གྱིས་
དེ་དག་ཏུ་འཁྲིད་པར་བྱེད་པ་དང་། ཡང་དག་པའི་ལམ་ལ་ཐེ་ཚོམ་ཟ་བའི་ཐེ་ཚོམ་
ལས་ཀྱང་བརྒལ་དཀའ་སྟེ་ཐེ་ཚོམ་གཅོད་པའི་ཕྱི་ནང་གི་རྐྱེན་རྙེད་དཀའ་བའི་ཕྱིར་
རོ༑ ༑ཚེ་འདིར་མ་རྙེད་ཀྱང་ཚེ་ཕྱི་མར་དགེ་བའི་བཤེས་གཉེན་བཙལ་ནས་
བསྒྲུབས་པས་ཆོག་གོ་ཞེ་ན། ཚེ་འདིར་དགེ་བཤེས་རྙེད་དུས་ལེགས་པར་མ་
འབད་ནི་སླར་ཡང་ཕྱི་མ་ཕན་ཆད་དུ་དལ་བ་རྙེད་དཀའ་ཞིང་སངས་རྒྱས་འཇིག་
རྟེན་དུ་འབྱུང་བ་རྙེད་ཤིན་ཏུ་དཀའ་བའི་ཕྱིར། དགེ་བཤེས་དང་འཕྲད་པའང་ཤིན་
ཏུ་དཀའོ། །དགེ་བའི་བཤེས་གཉེན་དང་མཇལ་ཞིང་དལ་འབྱོར་གྱི་རྟེན་བཟང་པོ་
ཐོབ་ཏུ་ཟིན་ཀྱང་བག་ཡོད་པས་ལེགས་པར་མ་འབད་ན་ཉོན་མོངས་པའི་ཆུ་བོ་སྤང་
དཀའ་སྟེ་ཐར་པ་མ་ཐོབ་བར་དུ་ནར་མར་འབབ་པའི་ཕྱིར་རོ། །ཨེ་མ་ཞེས་པ་ནི་
ཞུམ་ཞིང་སྐྱོ་བའི་དོན་ཏེ་སྡུག་བསྔལ་གཅིག་ནས་གཅིག་ཏུ་བརྒྱུད་པར་འགྱུར་བས་
ཤིན་ཏུ་སྡུག་བསྔལ་ཏེ། སྡུག་བསྔལ་གཅིག་ལས་ཐར་ཡང་ཡང་སྡུག་བསྔལ་
གཞན་དུ་ལྟུང་བའི་ཕྱིར། དེས་ན་དལ་འབྱོར་ཐོབ་པའི་དུས་སུ་འཁོར་བའི་ཉེས་
དམིགས་སེམས་པ་ལ་འབད་པར་བྱའོ།།
ལྔ་པ་ནི། དེ་ལྟར་ཤིན་ཏུ་སྡུག་བསྔལ་ཡང་སྡུག་བསྔལ་ལ་བདེ་བར་
བཟུང་ནས་རང་སྡུག་བསྔལ་གྱི་ནང་དུ་བྱིང་བ་མི་མཐོང་བ་གང་ཡིན་པ་སྡུག་

114 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བསྔལ་གྱི་ཆུ་བོར་གནས་པའི་སེམས་ཅན་འདི་དག་ལ་རྗེས་སུ་བརྩེ་བས་ན་ཀྱི་ཧུད་
འདི་དག་སྡུག་བསྔལ་དང་བྲལ་ན་ཅི་མ་རུང་སྙམ་པ་སོགས་ཀྱི་སྒོ་ནས་སེམས་ཅན་
སྡུག་བསྔལ་གྱི་འདམ་དུ་བྱིང་བ་ལ་མྱ་ངན་བྱ་བར་འོས་བས། སྙིང་རྗེ་ཆེན་པོ་
བསྒོམ་པ་ལ་འབད་པར་བྱའོ། །དཔེར་ན་ལོག་པའི་སྟོན་པས་བསླུས་པའི་ཕྱིར་
རོལ་པ་འགའ་ཞིག་ཡང་ཡང་ཁྲུས་བྱས་ཏེ་ཡང་ཡང་མེར་འཇུག་པ་དེ་ལྟ་ན་ལུས་
དཀའ་ཐུབ་ཀྱི་གདུང་བས་ཤིན་ཏུ་སྡུག་བསྔལ་བར་གནས་ཀྱང་དེ་ཉིད་ཐར་པ་ཐོབ་
པའི་ཐབས་སུ་བཟུང་ནས་བདག་ཉིད་བདེ་བར་རློམ་པ་བཞིན་ནོ། །དེ་ལྟར་སེམས་
ཅན་རྒྱ་བ་དང་འཆི་བ་མེད་པ་དགྲ་བཅོམ་པ་བཞིན་དུ་སྤྱོད་པས་གནས་པ་རྣམས་
ལ་མཐར་གྱིས་བཅོས་སུ་མེད་ཅིང་སྤང་དུ་མེད་པ་འཆི་བདག་གིས་དང་པོ་ཉིད་དུ་
བསད་བྱས་ནས་ངན་སོང་གསུམ་དུ་ལྟུང་བའི་སྡུག་བསྔལ་མི་བཟད་པ་འོང་བར་
འགྱུར་རོ།།
གསུམ་པ་ནི། སྔར་གོང་དུ་ཇི་སྐད་བཤད་པའི་ཚུལ་དེ་ལྟར་སྡུག་བསྔལ་
མི་བཟད་པ་རྒྱུད་ལ་འོང་བ་དེ་དག་ལ་སྡུག་བསྔལ་གྱིས་མནར་བའི་མནར་ལུགས་
ལེགས་པར་བསམས་ནས་དེ་ལྟར་སྡུག་བསྔལ་གྱི་མེས་གདུངས་པའི་སེམས་ཅན་
ལ་དམིགས་ནས་སྦྱིན་པ་ལ་སོགས་པའི་བསོད་ནམས་ཀྱི་སྤྲིན་ལས་ལེགས་པར་
་བའི་སྨན་དང་ཁ་ཟས་སོགས་རང་གི་བདེ་བའི་འཚོག་ཆས་ཀྱིས་དེ་དག་གི་
བྱུང་
ངན་འགྲོའི་སྡུག་བསྔལ་ཞི་བར་བྱེད་པར་བདག་ནམ་ཞིག་འགྱུར་སྙམ་དུ་སེམས་
ཅན་ངན་འགྲོའི་སྡུག་བསྔལ་ལས་མ་ཐར་ན་ཐར་བར་གྱུར་ཅིག་ཐར་བ་དེ་བདག་

115
ཤེས་རབ་ལེའུའི་ཟིན་བྲིས།
གིས་བྱའོ་སྙམ་དུ་སྙིང་རྗེ་ཆེན་པོ་བསྒོམ་པར་བྱའོ། །འཁོར་བའི་སྡུག་བསྔལ་ལས་
གྲོལ་བའི་རྒྱུར་སྨོན་པ་ནི་བདག་ནམ་ཞིག་ཆོས་ཐམས་ཅད་རང་བཞིན་གྱིས་སྟོང་
པར་རྟོགས་པ་དམིགས་པ་མེད་པའི་ཤེས་རབ་དང་ལྡན་པའི་ཚུལ་དུ་གུས་པར་
དེའི་ཐབས་སྦྱིན་པ་ལ་སོགས་པའི་བསོད་ནམས་ཀྱི་ཚོགས་མཐའ་ཡས་པ་
བསགས་ཏེ་བདེན་པར་ཞེན་པའི་དམིགས་པས་འཁོར་བར་ཕུང་བར་འགྱུར་བའི་
སེམས་ཅན་རྣམས་ལ་འཁོར་བའི་སྡུག་བསྔལ་ཞི་བའི་ཆེད་དུ་སྟོང་པ་ཉིད་ནི་སྟོན་
པར་ང་འགྱུར་སྙམ་ནས་སེམས་ཅན་རྣམས་འཁོར་བའི་སྡུག་བསྔལ་དང་མ་བྲལ་ན་
བྲལ་བར་གྱུར་ཅིག་བྲལ་བ་དེ་བདག་གིས་བྱའོ་སྙམ་པའི་སྙིང་རྗེ་ཆེན་པོ་བསྒོམ་
པར་བྱའོ། །ཐེག་པ་ཆེན་པོའི་ལམ་གྱིས་བསྡུས་པའི་བྱམས་པ་དང་སྙིང་རྗེ་ཆེན་པོ་
མཚན་ཉིད་ཡོངས་སུ་རྫོགས་པ་ནི། བདེ་བ་ཐམས་ཅད་དང་ལྡན་པ་དང་སྡུག་
བསྔལ་ཐམས་ཅད་དང་བྲལ་བའི་ཡག་དག་པར་རྫོགས་པའི་སངས་རྒྱས་ལ་
དགོད་འདོད་དགོས་པ་ཡིན་ནོ། །དམ་པའི་ཆོས་བྱང་ཆུབ་སེམས་དཔའི་སྤྱོད་པ་
ལ་འཇུག་པའི་ཤེས་རབ་ཀྱི་ལེའུའི་རྣམ་བཤད་འདི་རྗེ་ཉིད་ཀྱིས་མཛད་པའི་དཀའ་
འགྲེལ་ལ་གཞི་བྱས། དངོས་སུ་མི་གསལ་བ་རྣམས་ཁྱབ་བྱ་ཁྱབ་བྱེད་ཀྱི་དོན་ལ་
ལེགས་པར་དཔྱད་ཅིང་ཚིག་དོན་ཁ་ཡར་ཤེར་འབྱུང་བློ་གྲོས་ཀྱིས་མཛད་པའི་
འགྲེལ་ཆེན་སོགས་ལས་ཁ་བཀང་ནས་བཤད་པ་ཡིན་ནོ།།
ཤེས་རབ་ཕ་རོལ་ཕྱིན་ཚུལ་རྟོགས་དཀའི་གནས། །རྒྱལ་དང་དེ་སྲས་
རྣམས་ཀྱི་བགྲོད་གཅིག་ལམ། །ངེས་དོན་ལུང་དང་དྲི་མེད་རིགས་པ་དང་། །དམ་

116
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་མན་ངག་རྣམས་ལས་ཅུང་ཟད་བཤད། །རྒྱལ་སྲས་ཆེན་པོའི་གཞུང་ཚིག་
ཤིན་ཏུ་བརླིང་། །བདག་ནི་བློ་གྲོས་ཉམ་ཆུང་སྦྱངས་པ་དམན། །ལོག་པར་བཤད་
སོགས་ནོངས་པ་གང་ཡོད་དེ། ། བླ་མ་ལྷ་ཡི་ཚོགས་ལ་འབད་པས་འཆགས། །
གསུང་རབ་ཀུན་ལས་ལྟ་བའི་མིག་གཅིག་པུ། །རྟེན་འབྱུང་མཐའ་དང་བྲལ་བའི་
དབུ་མ་ནི། །གང་གིས་ཐུགས་རྗེའི་སྒོ་ནས་སྟོན་མཛད་པ། །བླ་མ་དེ་ལ་གུས་པས་
ཕྱག་འཚལ་ལོ། །དེ་ལྟའི་དགེ་བ་ཟེགས་མ་ཅི་ཡོད་དེས། །སྲིད་པའི་ཞགས་པས་
བཅིངས་པའི་སེམས་ཅན་རྣམས། །དངོས་པོར་ཞེན་པའི་འཆིང་བ་རབ་བཅད་
ནས། །ཀུན་མཁྱེན་རྒྱལ་བའི་གྲོང་ཁྱེར་བགྲོད་པར་ཤོག །བདག་ཀྱང་དེང་ནས་ཚེ་
རབས་ཐམས་ཅད་དུ། །ཟབ་མོ་སྟོན་པའི་གཞུང་བཟང་ཀློག་པ་དང་། །རྒྱུན་དུ་
སེམས་དང་གཞན་ལ་སྟོན་པ་ཡིས། །རང་གཞན་སྲིད་པའི་མཚོ་ལས་བསྒྲལ་གྱུར་
ཅིག 
དམ་པའི་ཆོས་སྤྱོད་པ་ལ་འཇུག་པའི་ཤེས་རབ་ལེའུ འི་རྣམ་བཤད་འདི་
ནི༑ བསྟན་པ་རིན་པོ་ཆེའི་ཁུར་ར་ཆེས་ཆེར་འཛིན་པས་མི་ངལ་ཞིང་མདོ་སྔགས་
ཀྱིས་བསྡུས་པའི་གཞུང་གི་གནད་དུ་མ་ཐུགས་སུ་ཆུད་ཅིང་བསླབ་པ་གསུམ་ལ་
གཅེས་སྤྲས་སུ་མཛད་པ་བཤེས་གཉེན་ཆེན་པོ་ནམ་མཁའ་བཟང་པོ་པ་དང་གྲགས་
སེང་པ་གཉིས་ཀྱིས་རྗེ་ཉིད་ཀྱི་དྲུང་དུ་སྤྱོད་འཇུག་གི་རྣམ་བཤད་ཡོངས་སུ་རྫོགས་
པ་ཞིག་བྱུང་ན་ཟེར་བའི་ཞུ་ཡིག་མེ་ཏོག་རྒྱ་ཆེན་པོ་དང་བཅས་པ་མདོ་ཁམས་སྟོད་
ནས་བསྐུལ་བྱུང་བས་རྐྱེན་བྱས་ཁོང་རྣམ་གཉིས་ཀྱི་སློབ་མ་དགེ་བའི་བཤེས་གཉེན་

117
ཤེས་རབ་ལེའུའི་ཟིན་བྲིས།
བ༠
 སེང་བཟང་པས་ཤེས་རབ་ལེའུའི་ཊིཀྐ་ཙམ་བྱེད་པ་བྱུང་ན་ཞེས་ཡང་དང་ཡང་དུ་
བསྐུལ་བ་ལ་བརྟེན་ནས། ལྷ་དང་བཅས་པའི་འཇིག་རྟེན་གྱི་འདྲེན་པ་དམ་པ་མདོ་
སྔགས་ཀྱིས་བསྡུས་པའི་བསྟན་པ་ཡོངས་སུ་རྫོགས་པའི་གནད་མ་ལུས་པ་ཐུགས་
སུ་ཆུད་པ་སངས་རྒྱས་རྣམས་ཀྱི་དམ་པའི་ཆོས་མ་ལུས་པ་འཛིན་པའི་སྨོན་ལམ་
ལེགས་པར་གྲུབ་པའི་སེམས་དཔའ་ཆེན་པོ་དེ་ཉིད་ཀྱི་ཞབས་ཀྱི་པདྨོ་སྤྱི་བོས་
བླངས་ཤིང་། ཁྱད་པར་དུ་ལེའུ་འདིའི་དོན་ཡང་རྗེ་དེ་ཉིད་ལས་བཀའ་དྲིན་མནོས་
ནས་ཟབ་མོའི་དོན་ལ་དད་པ་དར་མ་རིན་ཆེན་གྱིས་འབྲོག་རི་བོ་ཆེ་དགེ་ལྡན་རྣམ་
པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་སྡོམ་བརྩོན་སྡེ་སྣོད་འཛིན་པ་ནམ་
མཁའདཔལ་བཟང་ངོ༌། །འདིས་ཀྱང་བསྟན་པ་རིན་པོ་ཆེ་སྒོ་ཐམས་ཅད་ནས་
ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།
འདིའི་དབུ་ཞབས་སུ་ཅུང་ཟད་རེ་དང་བར་སྐབས་འགར་ཁ་སྐོང་ཕྲན་ཚེགས་རེ་མིན་པ་རྒྱལ་
སྲས་འཇུག་ངོགས་ཀྱི་ཤེར་ལེ་ཇི་ལྟ་བ་བཞིན་འདུག་གོ །མངྒ་ལཾ།།

119
༄༅། །དབུ་མ་རྒྱན་གྱི་ཟིན་བྲིས་རྗེ་རང་གིས་
གནང་བ་བཞུགས་སོ།།
༧ རྗེ་ཙོང་ཁ་པ་བློ་བཟང་གྲགས་པ། ༡༣༥༧-༡༤༡༩
།འཇམ་དཔལ་དབྱངས་ཀྱིས་རྗེས་བཟུང་བས། །རང་གཞན་
གྲུབ་མཐའི་ཕ་རོལ་སོན། །ཟབ་མོའི་དོན་ལ་མངའ་བརྙེས་པ། །དཔལ་ལྡན་ཞི་བ་
འཚོ་ལ་འདུད། །མགོན་དེས་གངས་ཅན་ཁྲོད་འདིར་རྒྱལ་བའི་བསྟན། །ཐོག་
མར་ལེགས་པར་བཅུགས་ཚེ་ཀླུ་སྒྲུབ་ལུགས།།ཕྱོགས་འདིར་དར་བའི་རྟེན་
འབྲེལ་ལེགས་བསྒྲིག་པས། །ད་དུང་དུ་ཡང་ཟབ་མོ་དབུ་མ་ལ། །མོས་པའི་
ཕྱོགས་འཛིན་རྒྱུན་མི་ཆད་པར་བྱུང༌། །དེ་ཕྱིར་མཁས་པའི་དབང་པོ་དེ་ཡི་
གཞུང་། །བདག་ཅག་རྣམས་ཀྱིས་མི་ཉམས་སྤེལ་བ་ནི། །བཀའ་དྲིན་གཟོ་བའི་
མཆོད་པ་བླ་མེད་ཡིན། །རྣམ་དཔྱོད་ནམ་མཁའི་ཁྱོན་ལྟར་མཐའ་ཡས་ཤིང་། །
དམིགས་མེད་བརྩེ་བའི་སྟོབས་ནི་ཤུགས་དྲག་པས། །ཡོངས་སུ་དྲངས་པའི་
གཞུང་མཆོག་དབུ་མའི་རྒྱན། །འདི་ཡི་རིགས་པའི་དགའ་སྟོན་མྱོང་བ་ན། ། སྐྱེ་བོ་
མང་པོར་རིགས་པའི་ལམ་དུ་ནི། །ངལ་བ་མང་བྱས་སྒྲུབ་དང་སུན་འབྱིན་ལ། །
ལེགས་པར་བྱང་བའི་རྒོལ་བ་མཁས་མང་གི །གཙུག་ན་གཙུག་རྒྱན་ནོར་བུ་
བཞིན་མཐོ་བས། །སྨྲ་བ་ངན་པའི་ཚོགས་རྣམས་མཐར་མཛད་པ། །འཕགས་པའི་
ཡུལ་ནའང་ཆེས་དཀོན་འདི་འདྲ་ནི། །བོད་ཀྱི་རྗེ་རྒྱལ་བཙན་པོས་སྤྱན་འདྲོངས་

120
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ༑ ༑ ཨེ་མ་བདག་ཅག་བོད་འབངས་སྐལ་བཟང་ཞེས། །ཡིད་ནི་རྨད་བྱུང་བདེ་
ལ་རོལ་བ་ཡིས། ། ཡོངས་སུ་བསྐྱབས་པའི་གཞན་གྱི་དབང་གྱུར་པས། །མཁས་
པའི་མཆོག་གྱུར་དེས་མཛད་རྒྱན་གྱི་ནི། །རྟོགས་དཀའི་གནས་ལ་བརྗེད་བྱང་མདོ་
ཙམ་བྲི།
དབུ་མའི་རྒྱན་ལ་ལྔ། མཚན་གྱི་དོན། འགྱུར་གྱི་ཕྱག །བསྟན་བཅོས་
དངོས། སུ་ཡིས་མཛད་པ། གང་གིས་བསྒྱུར་བའོ། །དང་པོ་ནི། མ་དྷྱ་མ་ཀ་ནི།
 དབུ་མ་དང༌། ཨཱ་ལཾ་ཀ་ར་ནི་རྒྱན་དང་། པྲི་ཏི་ནི་འགྲེལ་པའོ། །འདི་འགྲེལ་པར་
བཤད་པ་ལྟར་ན། ཚིགས་བཅད་རྣམས་དབུ་མ་རྒྱན་དང་། ལྷུག་པ་རྣམས་དེའི་
འགྲེལ་པར་བྱ་དགོས་ནའང་། ལྷུག་པའི་བརྩམ་པར་དམ་བཅའ་ཉིད། །རྒྱན་རྩོམ་
པའི་དམ་བཅར་སྣང་ལ། ཁྱད་པར་དུ། མཇུག་ཏུ་དེ་ལྟའི་ཚུལ་དུ་དབུ་མ་ཡི། །
རྒྱན་འདི་བདག་གིས་བྱས་པ་ནི། །རིག་དང་མདོ་སྡེ་སྣ་ཚོགས་ཀྱིས། །རིན་ཆེན་
བཀོད་པས་མཛེས་པར་བྱས། །ཞེས་མདོ་སྡེ་སྣ་ཚོགས་པ་དང་སྦྱར་ནས། དབུ་མ་
རྒྱན་བརྩམས་པར་གསུངས་པས་རྩ་བ་སྔོན་དུ་བྱས་ནས་འགྲེལ་པས་ཕྱིས་བཀྲལ་
བའི་བསྟན་བཅོས་གཉིས་སུ་མི་བྱའི། བསྟན་བཅོས་ལ་ཚིགས་བཅད་དང༌། ལྷུག་
པ་དང་། སྤེལ་མའི་ལུགས་གསུམ་གསུངས་པའི་ཐ་མ་ཡིན་པར་བཟུང་ལ། དབུ་
མ་རྒྱན་གྱི་གཞུང་ངོས་ཟིན་པར་གྱིས་ཤིག །དེ་ན་འདིའི་མཛད་བྱང་གི་སྐབས་སུ།
དབུ་མའི་རྒྱན་ཞེས་འབྱུང་གི་འགྲེལ་པའི་ཚིག་མི་འབྱུང་བ་ལེགས་ཏེ། འདིའི་
དཀའ་འགྲེལ་ལ་ཡང་དབུ་མའི་རྒྱན་གྱི་དཀའ་འགྲེལ། ཞེས་ཐོག་མཐའ་གཉིས་

དབུ་མ་རྒྱན་གྱི་ཟིན་བྲིས། 121
སུ་འབྱུང་ངོ་། །གཉིས་པ་ནི་སླའོ།།
གསུམ་པ་ལ་གསུམ། བཤད་པ་ལ་འཇུག་པའི་བྱ་བ། བཤད་པ་ཉིད་ཉེ་
བར་འགོད་པ། བཤད་པ་མཐར་ཕྱིན་པའི་བྱ་བའོ། །དང་པོ་ལ་གཉིས། མཆོད་
པར་བརྗོད་པ་དང་། བརྩམ་པར་དམ་བཅའ་བའོ། །དང་པོ་ནི་དཀའ་འགྲེལ་
ལས། དགོས་དོན་འགྲེལ་པ་དོན་གསལ་བཞིན་དུ། བསྟོད་ཡུལ་སངས་རྒྱས་ཁོ་
ན་དང་། ཉན་རང་དང་། སངས་རྒྱས་བྱང་སེམས་བཞི་ལ་བྱེད་པའི་ཚུལ་གཉིས་
གཉིས་བཤད་དེ་གོ་སླའོ། །འདིར་དོན་འབག་པས། འགྲེལ་པས་དགག་པ།
ཉོན་མོངས་ཀྱི་ས་དགག་པ། བསྟན་པ་ཤེས་སྒྲིབ་སྤངས་པ་དང་། ས་ལ་བཞུགས་
པ་སྲིད་པར་བཞུགས་པ་དང་། ཇི་སྙེད་པ་མ་ལུས་པར་མཁྱེན་པ། ཉོན་མོངས་
བག་ཆགས་དང་བཅས་པ་རྩ་བ་ནས་འབྱིན་པའི་རྒྱུར་བཤད་པ་བཞི་ལ་དག་པ་
ཤེས་སྒྲིབ་ཀྱིས་དག་པ་དང་། ཉོན་མོངས་པ་སྤངས་པའི་སྤངས་པ་ཡང་བརྟན་པར་
བྱ་དགོས་པས། དང་པོ་གཉིས་མི་འཐད་ལ། ས་ལ་བཞུགས་པའི་དོན་སྤངས་པ་
མངའ་བའི་ས་ལ་བཞུགས་པ་ཡིན་པའི་ཕྱིར་དང་། སྤངས་པའི་རྗེས་ལ་ཡེ་ཤེས་
འབྱུང་བས་དེའི་རྒྱུར་མི་འཐད་པས། ཕྱི་མ་གཉིས་མི་འཐད་པའི་སྐྱོན་བཞི་ཡོད་
དོ་ཞེས་ཟེར་བའི་དང་པོ་གཉིས་ནི། བསྒྲུབ་བྱ་དང་མཚུངས་ལ། བར་པ་ནི་དཀའ་
འགྲེལ་མེད་པས་དེ་མ་མཐོང་བའི་སྐྱོན་དང་། ཉོན་མོངས་བག་ཆགས་དང་བཅས་
པ་རྩབ་ནས་བཏོན་པའི་རྗེས་སུ་ཇི་སྙེད་པ་མཁྱེན་པ་འབྱུང་ན་ཤེས་སྒྲིབ་ཟད་ནས་
སངས་མ་རྒྱས་ཀྱི་སྐབས་སྲིད་པའི་སྐྱོན་ཡོད་པས་ལེགས་པར་མ་མཐོང་ངོ༌། །

122 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འགྲེལ་པ་ལས་རྒྱུར་བཤད་པ་ནི་རྩ་བ་ནས་འབྱིན་པ་སྟེ། ཕྱུང་བའི་རྒྱུ་ཡིན་ལ་དེ་
ཡང་རྒྱུ་མཚན་ལ་རྒྱུར་བསམས་པའོ། ། གཉིས་པ་ནི་རབ་ཏུ་འབད་པ་ནི་རྒྱན་རྩོམ་
པའི་འོ། །གང་གི་དོན་དུ་ན་རང་བཞིན་མེད་པ་ཁོང་དུ་ཆུད་པའི་ཕྱིར་དུའོ། །
ཐབས་གང་གིས་ན་ལུང་རིགས་གཉིས་སོ། །དེ་རྟོགས་པའི་དགོས་པ་ནི། གཞུང་
ལྷག་མས་སྟོན་ལ། གང་གིས་རྟོགས་ན། བདག་དང་ཞེས་པ་ནས་མ་རག་པར་
ཆས་པ་སྟེ་བྱང་སེམས་སོ། །ཅི་ལ་མ་རག་པ་ནི་ཚོགས་གཉིས་ཀྱི་རྒྱུ་ཚོགས་ཚང་
བ་ལ་སློབ་པའི་དོན་ནོ། འགྲེལ་པས་ཉན་ཐོས་ལ་སོགས་པས་བསྐལ་པ་མང་པོར་
ཤེས་སྒྲིབ་མ་ལུས་པ་སྤོང་བ་སྒྲུབ་མི་ནུས་པའི་རྒྱུ་མཚན་དུ་རྟེན་མི་བརྟན་པ་བཀོད་
པ་ནི། སྤྱོད་པའི་རྟེན་སེམས་བསྐྱེད་བརྟན་པོ་མི་སྐྱེ་བ་ལ་བྱའི། ལྷག་མེད་དུ་
རིགས་རྒྱུད་ཆད་པ་ལ་མི་བྱའོ། །གང་ན་དངོས་པོའི་རྣམ་པ་སྟེ་ཚོགས་མ་ལུས་
པའོ། །དེས་ཇི་ལྟར་ན་གཟུགས་བརྙན་ལ་སོགས་པ་ལྟར་རྟོགས་སོ། །དེ་ཉིད་ནི་
ཡང་དག་པར་རང་བཞིན་མེད་བཞིན་དུ་མ་བརྟགས་ན་ཉམས་དགའ་བ་སྟེ་ཡོད་
པས་སོ། །གཅིག་ཏུ་ཞེས་བ་ནི་དེ་ཁོ་ན་ཉིད་ལ་སྤྱོད་པའི་རིགས་པས་མི་རྙེད་པས་
མ་བརྟགས་པ་ཁོ་ནའི་ངོར་རྙེད་པའོ། །དེ་ལྟར་རྟོགས་ན་སྒྲིབ་གཉིས་མ་ལུས་པར་
སྤོང་བ་ནི་རྟོགས་ནས་གོམས་པར་བྱས་ནས་སོ། །འདིར་སྒྲིབ་པ་གཉིས་ཀ་ཟད་
པར་བྱེད་པ་ནི། དེ་ཁོ་ན་ཉིད་མ་བསྒོམས་པར་མི་བྱུང་བ་དང་། དེ་བསྒོམ་པ་ལ་
དངོས་པོ་རྣམས་ཡང་དག་པར་རང་བཞིན་ནི་མེད་པ་ཤེས་པའི་ཤེས་རབ་ངེས་པར་
བསྐྱེད་དགོས་པ་དང་། དེ་རྙེད་པ་ནི་ལུང་རིགས་གཉིས་ལེགས་པར་སྦྱར་བའི་

དབུ་མ་རྒྱན་གྱི་ཟིན་བྲིས། 123
གཞུང་འདི་དང་། འདི་ལྟ་བུས་བདེན་འཛིན་གྱི་ཡུལ་ལེགས་པར་སུན་ཕྱུང་ནས་
བསྐྱེད་དགོས་ཀྱི་དེ་ལྟར་མ་དཔྱད་པར་ཡིད་ནང་དུ་བསྡུས་པ་ཙམ་ལས་ཡེ་མི་
འབྱུང་བ་རྣམས་ལ་ངེས་པ་བརྟན་པོ་རྙེད་ན་འདིའི་དགོས་འགྲེལ་ལེགས་པར་
ཤེས་པའི་གྲངས་སུ་འགྲོ་ཞིང་གཞུང་དེ་ལྟ་བུ་དང་དེ་སྟོན་པའི་དགེ་བའི་བཤེས་
གཉེན་ལ་གུས་པ་བླ་ན་མེད་པ་སྐྱེ་བར་འགྱུར་བ་ཤེས་པར་གྱིས་ཤིག འགྲེལ་པར་
རབ་ཏུ་འབད་དོ་ཞེས་སྔོན་གྱི་སློབ་དཔོན་རྣམས་ཀྱི་རང་བཞིན་མེད་པར་བསྟན་
མོད་ཀྱང་། དེར་མ་གསལ་བའི་ཀླན་ཀ་ངན་པའི་དྲི་མ་མཐའ་དག་སེལ་བའི་རྩོམ་
དགོས་ལ། དེའི་ཕྱིར་འདི་ལ་དབུ་མའི་རྒྱན་ཞེས་བྱའོ། །ཞེས་འཆད་དོ། །རྒྱན་
གྱི་དོན་ནི་དགའ་བ་བསྐྱེད་པ་ཡིན་ལ། འདིས་དབུ་མའི་རྣམ་གཞག་ལ་མ་རྟོགས་
པ་དང་། ལོག་རྟོག་གི་དྲི་མ་བསལ་བ་ན། གསེར་གྱི་རྒྱན་ལ་སོགས་པ་དྲི་མས་
གོས་པ་བྱི་དོར་བྱས་པ་ལྟར་འགྱུར་བའི་དོན་ཏོ།།
སྐབས་འདིར་སྤྱིར་སྒྲིབ་གཉིས་དང་། ཁྱད་པར་དུ་ཤེས་སྒྲིབ་དང་། དེའི་
ནང་ནས་ཀྱང་རིགས་པའི་དགག་བྱའི་མཐར་ཐུག་པ་ལྷན་སྐྱེས་ཆོས་ཀྱི་བདག་
འཛིན་གྱིས་ཇི་ལྟར་བཟུང་བ་རང་གི་ཉམས་ལས་དཔགས་ཏེ་ངོས་འཛིན་པ་དང་།
དེ་འགོག་པའི་ཡན་ལག་ཏུ་དངོས་སམ་བརྒྱུད་ནས་གཞུང་གི་ཆ་ཀུན་འགྲོ་ཚུལ་
ཤེས་པར་བྱེད་པ་ཤིན་ཏུ་གལ་ཆེ་སྟེ། དེ་ལྟར་བྱས་ན་ཇི་ཙམ་ཉན་པ་དང་བཤད་པ་
དང་ལྟ་བ་དང་རྟོག་པ་བྱས་ཀྱང་། རང་གི་བདེན་འཛིན་ལ་ཅི་ཡང་མི་གཟན་པར་
ཁ་ཕྱིར་ལྟའི་གཤགས་བཀྱེ་བ་ཙམ་དུ་འགྱུར་པ་པས་ཐོས་བསམ་གནད་དུ་མི་འགྲོ་

124 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བའི་ཕྱིར་རོ།།
གཉིས་པ་ལ་བཞི། དབུ་མ་པའི་བདེན་པ་གཉིས་རྣམ་པར་བཞག་པ།
ལུགས་དེ་སངས་རྒྱས་ཁོ་ནའི་ཁྱད་ཆོས་སུ་བསྟན་པ། དེ་ལས་ལོག་པར་
བཞུགས་པ་ལ་སྙིང་བརྩེ་བ་བསྐྱེད་པ། དེ་ཁོ་ན་ཉིད་རྟོགས་པས་སྟོན་པ་ལ་སྒྲུབ་པ་
ལྷུར་ལེན་པའི་མཆོད་པ་བྱ་བར་བསྟན་པའོ། །དང་པོ་ལ་དྲུག་དངོས་པོ་ཐམས་
ཅད་དོན་དམ་པར་རང་བཞིན་མེད་པར་བསྟན་པ། ཀུན་རྫོབ་པའི་དངོས་པོ་རྣམས་
མ་བཞིན་དུ་བསྟན་པ་དེ་གཉིས་ལ་ཀླན་ཀ་ངན་པའི་རྩོད་པ་རྣམས་སྤང་བ།
སྒྱུ་
 ལུགས་འདི་སྐྱོན་མེད་ཅིང་ཡོན་ཏན་དང་བཅས་པར་བཤད་པ། དེ་ཁོ་ན་ཉིད་ལ་
འཇུག་པའི་རིམ་པ། ཚུལ་གཉིས་ཀྱི་ཤིང་རྟ་ཆེན་པོའི་ལུགས་ལ་བསྔགས་པའོ། །
དང་པོ་ལ་གསུམ། རང་བཞིན་མེད་པ་སྒྲུབ་པའི་སྒྲུབ་བྱེད་གཉིས་ཀྱི་གོ་རིམ་དང་།
ཐོག་མར་རིགས་པའི་སྒྲུབ་བྱེད་དང་། ཕྱི་ནས་ལུང་གི་སྒྲུབ་བྱེད་དོ། །དང་པོ་ནི།
དེ་ལ་ནས་བརྗོད་པར་བྱས་སོའི་བར་རོ། །འདིར་དགོས་པ་བཞི་ཡོད་དེ། དད་
པས་འབྲང་བ་རྣམས་རིགས་པས་མ་གྲུབ་བར་དུ་ལུང་ལ་ཡིད་མི་ཆེས་ན། ཆོས་
ཀྱི་རྗེས་འབྲང་དང་ཁྱད་མེད་པར་འགྱུར་བ་དང་སྔོན་དུ་རིགས་པས་བསྒྲུབས་རྗེས་
སུ་ལུང་གིས་བསྒྲུབ་ན། རྩོལ་བྱུང་གི་སྒྲ་མི་རྟག་པར་བྱས་པའི་རྟགས་ཀྱིས་རྗེས་
སུ་རྩོལ་བྱུང་གིས་བསྒྲུབ་པ་ཡང་རྟགས་ཡང་དག་ཏུ་འགྱུར་བ་དང་། དངོས་
སྟོབས་ཀྱི་རིགས་པ་དང་བྲལ་བའི་ལུང་ལ་ཡིད་ཆེས་མི་ནུས་ན། ཡིད་ཆེས་ཀྱི་
རྟགས་མེད་པར་འགྱུར་བ་དང་། གཅིག་དུ་བྲལ་གྱི་རྟགས་དངོས་སྟོབས་ཀྱི་

125
དབུ་མ་རྒྱན་གྱི་ཟིན་བྲིས།
རྟགས་སུ་ཁས་ལེན་ཤིན་ཏུ་ཟབ་པའི་བདག་མེད་ཀྱི་དོན་ཤིན་ཏུ་ལྐོག་གྱུར་མིན་པར་
འགྱུར་སྙམ་པའོ།།
དོགས་གཅོད་དང་པོ་ལ། སྔ་རབས་པ་དག་འགྲེལ་པས་དད་འབྲང་སྟེ།
ལུང་རིགས་གཉིས་སུ་བྱས་པའི་རིགས་པའི་རྗེས་འབྲང་ཡིན་ཀྱང་། ཡིད་ཆེས་
ཆེས་པར་དཀའ་མི་དཀའ་ལ་རིགས་པའི་རྗེས་སུ་འབྲང་མི་འབྲང་གཉིས་སུ་བྱས་
པའི་སྔ་མ་མིན་པར་འདོད་ཅེས་པ་དང་། ཡང་ན་ལུང་གི་རྗེས་འབྲང་ཡང་། ཡིད་
ཆེས་པ་བརྟན་པ་དེ་རིགས་པ་ལས་ཡིན་པས། ཞེས་འཆད་པའི་དང་པོ་ནི་འགྲེལ་
པ་ན་མེད་ལ། གཉིས་པ་ནི་འགྲེལ་པས་བཤད་པ་བཞིན་མ་རྟོགས་པའི་སྐྱོན་ནོ། །
དེས་ན་དཀའ་འགྲེལ་ལས་ཀྱང་ཞེས་བྱ་བའི་སྒྲས་ནི། སེམས་ལོག་པ་རྣམས་ལྟ་
སྨོས་ཀྱང་ཅི་དགོས་ཞེས་སྟོན་པར་བྱེད་དོ། །ཞེས་བཤད་པས་དད་པས་རྗེས་སུ་
འབྲང་པ་ནི། ཆོས་ཀྱི་རྗེས་འབྲང་གི་ཟླས་དྲངས་པས་དད་འབྲང་མིན་གྱི། སངས་
རྒྱས་ལ་དད་ནས་དེའི་ལུང་གི་རྗེས་སུ་འབྲང་བའོ། །དེས་ན་རང་སྡེ་སྟོན་པའི་ལུང་
ཚད་མར་ཁས་ལེན་པ་རྣམས་ཀྱང་། དངོས་པོ་རང་བཞིན་མེད་པར་བསྒྲུབ་པ་
ལ༑ དངོས་སྟོབས་ཀྱི་རིགས་པ་མེད་པར་ཡིད་མི་ཆེས་ན་སངས་རྒྱས་ལ་སེམས་
ལོག་པའི་གཞན་སྡེ་ལྟ་སྨོས་ཀྱང་ཅི་དགོས་ཞེས་པའི་དོན་ནོ།།
དོགས་གཅོད་གཉིས་པ་ནི། དངོས་པོ་བདེན་མེད་དུ་རིགས་པས་གྲུབ་
པའི་རྗེས་སུ་དོན་དེ་སླར་ཡང་བསྒྲུབ་པ་ལ། ལུང་སྒྲུབ་བྱེད་དུ་མི་སྨྲ་སྟེ། རིགས་
པའི་དབང་ཕྱུག་གིས། དེ་གྲུབ་དེ་ནི་ལེགས་པར་གྲུབ། །དེ་ཚེ་བསྟན་བཅོས་

126
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བལྟོས་མ་ཡིན། །ཞེས་གསུངས་པ་ལྟར་རོ། །དེས་ན་རིགས་པས་ལེགས་པར་
བསྒྲུབས་ཀྱང་ལུང་ཙམ་སྐྱབས་སུ་གྱུར་པའི་ཤེས་རབ་ཆུང་བ་འགའ་ཞིག་རྟོག་གེ་
སྐམ་པོ་ཙམ་གྱིས་བསྒྲུབས་པ་ལ་ཡིད་མི་ཆེས་སོ་སྙམ་པ་ལ། ཟབ་མོའི་ལུང་ནས་
ཀྱང་དེ་ལྟར་བཤད་དོ། །ཞེས་འགྲེལ་པས་འཆད་ལ། སྤྱན་རས་གཟིགས་བརྟུལ་
ཞུགས་ཀྱིས་ཀྱང་དེ་ལྟར་བཤད་པ་ནི། མཁས་པ་རྣམས་ཀྱི་གཞུང་ལ་དོན་གཅིག་
བསྒྲུབ་པ་ལ། ལུང་རིགས་ཀྱི་སྒྲུབ་བྱེད་གཉིས་གཉིས་བཤད་པ་ཐམས་ཅད་ལ་དེ་
བཞིན་དུ་གོ་བར་བྱའོ།།
དོགས་གཅོད་གསུམ་པ་ནི། སྟོན་པས་གསུངས་པའི་ཤིན་ལྐོག་གི་བླང་
དོར་ལ་འཇུག་པ་ནི་གང་ཟག་དབང་རྣོན་ནི་དཔྱད་པ་གསུམ་གྱིས་དག་པའི་རྟགས་
ལས་ཤིན་ལྐོག་སྟོན་པའི་ལུང་རང་གི་བསྟན་བྱ་ལ་མི་བསླུ་བར་དཔོག་པའི་ཡིད་
ཆེས་པའི་རྟགས་ལས་འཇུག་ལ། དེའི་ཚུལ་གསུམ་དངོས་སྟོབས་ཀྱི་རིགས་པས་
གྲུབ་ཀྱང་བསྒྲུབ་བྱ་ཤིན་ལྐོག་ཡིན་པས་ཡིད་ཆེས་ཀྱི་རྟགས་སུ་མི་འགལ་ཏེ།
རྟགས་ཀྱི་རིགས་འབྱེད་པ་ནི་བསྒྲུབ་བྱའི་སྒོ་ནས་འབྱེད་ཀྱི། སྒྲུབ་བྱེད་ཀྱི་སྒོ་ནས་
མིན་པའི་ཕྱིར་ཏེ། དཔེར་ན་འགལ་དམིགས་ཀྱི་རྟགས་རྣམས་སྒྲུབ་པ་ཡིན་ཡང་།
དགག་རྟགས་སུ་བཞག་དགོས་པ་བཞིན་ནོ། །རང་སྡེ་དབང་རྟུལ་དད་པའི་རྗེས་
འབྲང་རྣམས་ཤིན་ལྐོག་གི་བླང་དོར་ལ་འཇུག་པ་ནི། ལུང་ཙམ་སྒྲུབ་བྱེད་དུ་བྱས་
ནས་འཇུག་པ་ནི། གང་ཕྱིར་འཇིག་རྟེན་དོན་གཉེར་ནི། །ཐེ་ཚོམ་ལས་ཀྱང་འཇུག་
ཕྱིར་རོ། །ཞེས་གསུངས་པ་བཞིན་དུ་འཇུག་ལ། དེ་མི་རུང་བ་ཡང་མིན་ཏེ།

127
དབུ་མ་རྒྱན་གྱི་ཟིན་བྲིས།
འཇུག་ལྡོག་ཐམས་ཅད་ལ་ཚད་མས་ཐེ་ཚོམ་ཆོད་པ་དགོས་ན། ཞིང་ལས་དང་
ཚོང་ལ་སོགས་པ་ལ་མི་རིགས་པར་འགྱུར་རོ། །དེས་ན་སྔ་མ་འདྲ་བའི་འཇུག་
པའི་དབང་དུ་བྱས་ནས། སློབ་དཔོན་གྱིས་གསུངས་པ་ཡིན་པས་སྐྱོན་མེད་དོ། །
དཀའ་འགྲེལ་ལས་ལུང་མ་གྲགས་པའི་རྗེས་དཔག་དང་མ་བྲལ་ན། དངོས་པོ་
སྟོབས་ཞུགས་ཀྱི་རྗེས་དཔག་དང་བྲལ་ཡང་ལུང་ལ་ཡིད་ཆེས་པར་འགྱུར་རམ་
སྙམ་པའི་དོགས་པ་བསལ་བའི་ཕྱིར་དུ། དངོས་སྟོབས་ཀྱི་ཞེས་སོགས་གསུངས་
ཏེ༑ དེ་ཡང་ལུང་དང་འདྲ་བས། དེ་དང་བཅས་ཀྱང་ངེས་པར་མི་བྱེད་དོ། །ཞེས་
བཤད་པའི་ལུང་གི་རྗེས་དཔག་ནི། དེ་མ་ཐག་ཏུ་བཤད་པའི་འཇུག་ཚུལ་དེ་ཡིན་
གྱི་སྔ་མ་མིན་ནོ།།
དོགས་གཅོད་བཞི་པ་ནི། ཟབ་མོ་སྟོང་པ་ཉིད་ཤིན་ལྐོག་ཡིན་ལ། 
བ་
སྒྲུབ་
བྱེད་ཀྱང་ལུང་ཙམ་དུ་ཟད་དོ། །ཞེས་པ་ནི་བོད་ཀྱི་མཁས་པ་སྔ་མ་རྣམས་ཀྱི་
རིགས་པའི་སྲོལ་བཟང་པོ་ནུབ་རྗེས་སུ་མཁས་པར་རློམ་པའི་རིགས་པ་མི་ཤེས་པ་
འགའ་ཞིག་གིས་བཏགས་པའི་མུན་སྤྲུལ་ཡིན་གྱི། ལུང་ལས་མི་མཐུན་པ་
གསུངས་པ་རྣམས་ཀྱི་དྲང་ངེས་འབྱེད་པ་དང་། བདག་མེད་པའི་དོན་ཁོ་བོ་ཅག་
ཁས་ལེན་པ་ནི། རང་གི་ཁས་བླངས་པ་ཙམ་དུ་ཟད་ཀྱི་སྒྲུབ་བྱེད་ཡང་དག་པ་ཅི་
ཡང་མེད་དོ། །ཞེས་བཟུང་དུ་མི་རུང་བར་མཐོང་བའི་མཁས་པའི་དབང་པོ་
རྣམས་ཀྱི་བཞེད་པ་ག་ལ་ཡིན། དེས་ན་གཅིག་དང་དུ་བྲལ་སོགས་ཀྱི་རྟགས་
རྣམས་དངོས་སྟོབས་ཀྱི་རྟགས་སུ་སློབ་དཔོན་འདིས་བཞེད་པ་བཞིན། དབུ་མ་པ་

128
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཁས་མཁས་རྣམས་དང་འདྲ་སྟེ། འདི་ནི་སྟོན་པའི་བསྟན་པའི་སྙིང་པོ་ལ་ཚིག་
ཙམ་མིན་པའི་ངེས་པ་བརྟན་པོ་བསྐྱེད་ནས་ཚེ་རབས་གཞན་དུའང་ལེགས་པར་
འབྲང་བའི་བག་ཆགས་བཟང་པོ་འཇོག་པའི་ཐབས་བླ་ན་མེད་པ་ཡིན་པས། དེའི་
བར་ཆད་མི་བྱའོ། །དེ་ལྟར་ན་སྤྱིར་དོན་གྱི་གཙོ་བོ་རྣམས་ལུང་རིགས་གཉིས་
གཉིས་དང་ལྡན་པ་དང་། ཁྱད་པར་དུ་ཟབ་མོའི་རི་གནས་ཤིན་ཏུ་ཕྲ་བ་རྣམས་ནི་ཀླུ་
སྒྲུབ་ལ་སོགས་པའི་རིགས་པ་མིག་ལྟ་བུ་རྣམས་ཀྱིས་ལེགས་པར་བསྒྲུབ་ཅིང་།
དོན་དེ་ཟབ་མོའི་ལུང་གིས་ཀྱང་བསྟན་པའི་གཉིས་ཟུང་དུ་འབྲེལ་བར་གཞུང་
འདིར་འཆད་པ་འདི་འདྲ་བ་རྣམས་ནི། མཁས་པའི་སྐྱེ་བོའི་འདྲེན་པ་ཀུན་གྱི་
བགྲོད་པ་གཅིག་པའི་ལམ། །རྣམ་དཔྱོད་དང་བརྩོན་པའི་མཐུ་མི་དམན་ཞིང་།
སྙིང་ནས་ངེས་པའི་དོན་རྩད་གཅོད་པ་རྣམས་ཀྱི་ཡིད་འཕྲོག་པར་བྱེད་པའི་ཐབས་
དམ་པར་ཟུངས་ཤིག །
གཉིས་པ་ལ་གཉིས། གཅིག་དང་དུ་བྲལ་གྱི་སྦྱོར་བ་བཀོད་དེ་མདོར་
བསྟན་པ་དང་། སྦྱོར་བ་དེའི་ཚུལ་བསྒྲུབས་པས་རྒྱས་པར་བཤད་པའོ། །དང་པོ་
ནི། གང་དག་ཡང་དག་པར་ན་གཅིག་དང་དུ་མའི་རང་བཞིན་དང་བྲལ་བ་སྟེ། དེ་
གཉིས་མ་ཡིན་པ་དེ་དག་ནི་དོན་དམ་པར་རང་བཞིན་མེད་དེ། དཔེར་ན་གཟུགས་
བརྙན་བཞིན་བདག་དང་གཞན་གྱི་སྡེ་པས་སྨྲས་པའི་དངོས་པོ་འདི་དག་ཀྱང་ཡང་
དག་པར་ན་གཅིག་དང་དུ་མའི་རང་བཞིན་མ་ཡིན་པས། ཞེས་བྱ་བ་ནི། ཁྱབ་བྱེད་
མ་དམིགས་པའོ། །རང་བཞིན་ཡོད་པར་གྱུར་པ་སོགས་ཀྱིས་གཅིག་དང་དུ་མ་ལ་

129
དབུ་མ་རྒྱན་གྱི་ཟིན་བྲིས།
ཕུང་གསུམ་སེལ་བ་འདི། གཅིག་དང་དུ་མ་མ་གཏོགས་པ། ཞེས་སོགས་ཀྱིས་
ལྡོག་ཁྱབ་སྒྲུབ་པའི་སྐབས་སུ་འཆད་མོད་ཀྱང་། །འདིར་བཤད་པ་ནི་རྟགས་འདི་
ཁྱབ་བྱེད་མ་དམིགས་པར་བསྟན་པའི་ཕྱིར་དུ་ཡིན་ཏེ། རང་བཞིན་ལ་གཅིག་དང་
དུ་མའི་རང་བཞིན་གང་རུང་གིས་ཁྱབ་པ་དང་། ཁྱབ་བྱེད་དེ་གཉིས་བཀག་པ་
རྟགས་སུ་སྟོན་པའི་ཕྱིར་རོ། །འདི་ནི་དཀའ་འགྲེལ་གྱི་དགོངས་པའོ། །དེ་ཡང་
རྒྱུ་དང་ཁྱབ་བྱེད་མ་དམིགས་པ་ལ། དོན་དང་ཐ་སྙད་སྒྲུབ་བྱེད་གཉིས་གསུངས་
པས། འདི་ནི་ཁྱབ་བྱེད་མ་དམིགས་པའི་ཐ་སྙད་སྒྲུབ་ཡིན་གྱི། རང་བཞིན་མ་
དམིགས་པ་མིན་པས། དོན་གྲུབ་ཟིན་པ་ཡང་དོན་ལྡོག་གི་དོན་དུ་མི་བཟུང་ངོ་། །
རང་གི་སྡེ་པ་དང་ཞེས་སོགས་ནི་ཤུགས་ཀྱིས་བསྟན་པའི་བསྒྲུབ་བྱ་གསལ་དུ་
བཏང་བའོ། །དཀའ་འགྲེལ་ལས་ནི་འདི་ཕྱོགས་ཀྱིས་ཆོས་སྡུད་པ་ཡིན་པར་
བཤད་དོ། །ཕྱོགས་ཆོས་ཀྱི་པས་ཞེས་པའི་བྱེད་པ་པོའི་ཚིག་གིས་བསྡུས་ནས་
འཕངས་པ་བསྟན་པ་ལ་བྱེད་པ་བརྟག་གོ །
འདིར་དཔྱད་པར་བྱ་བ་གཉིས་ཡོད་དེ་སྦྱོར་བ་འདི་ཐལ་རང་གཉིས་གང་
ཡིན་བརྟགས་ན་མི་འཐད་པ་དང་། བརྟགས་ཆོས་གཉིས་དགག་པ་གཉིས། གང་
ཡིན་བརྟགས་ན་མི་འཐད་པས་སོ། །དང་པོ་ནི།
 སྒྲུབ་པ་དང་སུན་འབྱིན་པའི་ངག་
སྦྱོར་ཚུལ་གཉིས་ཀ་ཡང་སྔར་སྦྱོར་བ་བཀོད་པ་འདྲ་བ་གཅིག་བྱེད་པ་ནི་རྒྱ་གར་
མཁས་པའི་ལུགས་སོ། །དེས་ན་འདི་ལ་གཉིས་སུ་དཔྱད་དེ་སྦྱོར་བ་འདི་སུན་
འབྱིན་པའི་ངག་ཐལ་བར་སྦྱོར་བ་ཡིན་ནམ། འོན་ཏེ་སྒྲུབ་པའི་ངག་རང་རྒྱུད་ཀྱི་

130
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
སྦྱོར་བ་ཡིན། དང་པོ་ལྟར་ན་མི་འཐད་དེ། རང་གཞན་གྱི་སྡེ་པ་དངོས་སྨྲ་བ་
རྣམས་ཀྱིས། ཆོས་ཅན་དུ་སྨྲས་པ་དེ། བདེན་པའི་གཅིག་དང་དུ་བྲལ་དུ་ཁས་མི་
ལེན་ལ། ཐལ་འགྱུར་ལ་ནི་ཕ་རོལ་པོས་ཁས་བླངས་པ་རྟོགས་སུ་བཀོད་ནས་
གཞན་མི་འདོད་པ་འཕེན་པ་གཅིག་དགོས་པའི་ཕྱིར་ཞེ་ན། དེ་ལ་གཞུང་འདིར་
སྦྱོར་བ་འདིས་རང་བཞིན་མེད་པའི་ཐ་སྙད་བསྒྲུབ་པར་བཤད་ལ་ཐལ་འགྱུར་དུ་
བྱེད་པ་དངོས་སུ་མི་གསལ། ཡང་དབུ་མ་སྣང་བར་ཐལ་འགྱུར་དང་། རང་རྒྱུད་
གང་དུ་བྱེད་ཀྱང་བྱས་པས་ཆོག་པར་བཤད་པས་ཐལ་བར་བསྒྲུབ་པ་ལ་སྐྱོན་མེད་
ཚུལ་བཤད་ན། དབུ་མ་སྣང་བ་ལས་ཕ་རོལ་པོས་རྟགས་དངོས་སུ་ཁས་མ་
བླངས་ཀྱང་། ཤུགས་ཀྱིས་ཁས་བླངས་པ་དང་། དེའི་རྒྱུ་མཚན་དུ་རྟགས་དེའི་
ཁྱབ་བྱ་དངོས་སུ་ཁས་བླངས་པ་བཀོད་དེ། ཁྱབ་བྱ་དངོས་སུ་ཁས་བླངས་ན་ཁྱབ་
བྱེད་ཤུགས་ཀྱིས་ཁས་བླངས་པས་སོ། །དེ་ལྟ་ན་རྒྱང་འཕེན་གྱིས་ཀྱང་སྐྱེ་བ་སྔ་ཕྱི་
དང་། ཐམས་ཅད་མཁྱེན་པ་ཁས་བླངས་པ་གྱུར་ཏེ། འདི་ལྟར་དེས་ཚེ་འདིའི་
རིག་པ་ཁས་བླངས་ལ་དེ་ལ་ནི་སྐྱེ་བ་སྔ་མའི་རིག་པ་སྔོན་དུ་འགྲོ་བས་ཁྱབ་པའི་
ཕྱིར་དང་། འབྱུང་བ་བཞི་ཡོད་པར་ཁས་བླངས་ལ། དེ་ཡོད་པ་ལ་ཐམས་ཅད་
མཁྱེན་པས་གཟིགས་པས་ཁྱབ་པའི་ཕྱིར་རོ། །དེ་འདྲ་བའི་རིགས་གཞན་ཡང་
མང་ངོ་། །གལ་ཏེ་རྒོལ་བ་དེ་དག་གི་ཁས་བླངས་ཞེས་མི་སྨྲའི་ཤུགས་ཀྱིས་ཁས་
བླངས་པ་ཙམ་མོ་ཞེ་ན། དེ་ལྟ་ན་མི་འཐད་དེ། ཆོས་གཅིག་བརྗོད་པ་ན་དེ་ལ་ཁྱབ་
བྱེད་དུ་ཡོད་པའི་ཆོས་ཐམས་ཅད་སྒྲ་དེས་ཤུགས་ལ་བརྗོད་པ་དང་། བློ་དེས་

དབུ་མ་རྒྱན་གྱི་ཟིན་བྲིས། 131
ཤུགས་ལ་ངེས་པར་འགྱུར་བའི་ཕྱིར་རོ། །དེས་ན་ཁྱབ་བྱ་ཁྱད་པར་བ་ཇི་འདྲ་བ་
ཞིག །དངོས་སུ་ཁས་བླངས་པས་བདེན་པའི་གཅིག་མིན་པ་ཤུགས་ཀྱིས་ཁས་
བླངས་པའི་ཁྱབ་བྱ་སྟོན་ཅིག་ཅེ་ན། འདིར་ཁྱབ་བྱ་དང་ཁྱབ་བྱེད་སྤྱིར་འཆད་ན་
སྐྱོན་སྔ་མ་ལྟར་འོང་བས་ཁྱད་པར་བ་ལ་འདོད་དགོས་སོ།།
དེ་ཡང་དབང་ཕྱུག་རྟོག་པ་ལ་མཚོན་ན། དེ་གཅིག་གི་རང་བཞིན་དུ་ཁས་
ལེན་ཚུལ་ནི། སྔ་དྲོའི་དུས་ན་གང་ཡོད་པའི་དབང་ཕྱུག་དེ་ཉིད་མ་ལུས་པ་ཕྱི་དྲོའི་
དུས་ནའང་ཡོད་པར་འདོད་པས། སྔ་དྲོའི་དུས་ན་ཡོད་པའི་དབང་ཕྱུག་གི་ཆ་
འགའ་ཞིག །ཕྱི་དྲོའི་དུས་ན་ཡོད་ཀྱང་ཆེ་གཞོན་འགའ་མེད་པར་ཡང་འདོད་པ་
མིན་གྱི། སྔ་དུས་ན་ཡོད་པའི་ཆ་ཧྲིལ་པོ་ཕྱི་དུས་ན་ཡོད་ཅིང་། ཕྱི་དུས་ན་ཡོད་
པའི་དབང་ཕྱུག་གི་ཆ་ཡིན་པའི་ཆ་སྔ་དུས་ན་མེད་པས། མེད་པར་འདོད་དོ། །
དེས་ན་དབང་ཕྱུག་ཡིན་པའི་ཆ་ངོ་བོ་ཕན་ཚུན་དུ་ཐ་དད་པ་མི་འདོད་པ་ནི། དབང་
ཕྱུག་གཅིག་ཏུ་འདོད་ལུགས་སོ། །འདི་ནི་རང་ལུགས་ཀྱིས་བུམ་པ་ནི་གཅིག་གི་
མཚན་གཞིར་འཇོག་ལ། སྔ་དྲོ་དང་ཕྱི་དྲོའི་དུས་གཉིས་སུའང་ཡོད་པར་འདོད་
ཀྱང༌། སྔ་དྲོའི་དུས་ཀྱི་བུམ་པ་དང་ཕྱི་དྲོའི་དུས་ཀྱི་བུམ་པ་གཉིས་གཅིག་ཏུ་མི་
འདོད་ལ། དེ་གཉིས་དུ་མའི་མཚན་གཞིར་ཡང་འཇོག་པ་དང་མི་འདྲའོ། །དབང་
ཕྱུག་གཅིག་གི་རང་བཞིན་དང་བྲལ་བར་དངོས་སུ་ཁས་མ་བླངས་ཞེས་པ་དེའོ། །
གང་ཁས་བླངས་པས་དབང་ཕྱུག་དེ་དེ་འདྲ་བའི་གཅིག་མ་ཡིན་པར་ཤུགས་ཀྱིས
ཁས་བླངས་པའི་ཁུབ་བྱ། དབང་ཕྱུག་དེས་སྔ་དྲོ་བདེ་བ་བསྐྱེད་པ་དང་། ཕྱི་དྲོ་

132
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྡུག་བསྔལ་སྐྱེད་པར་བྱེད་པ་སོགས་ཀྱི་འབྲས་བུ་བསྐྱེད་པའི་རིམ་པ་དུ་མ་ཁས་
བླངས་ན། དེའི་ཤུགས་ཀྱིས་དབང་ཕྱུག་གཅིག་མིན་པར་ཁས་བླངས་ཞེས་པ་
གཅིག་ནི། དུས་སྔ་ཕྱི་དུ་མ་ན་ཡོད་པའི་དབང་ཕྱུག་ཐམས་ཅད་ངོ་བོ་ཐ་དད་ཡིན་
པར་ངོ་བོ་གཅིག་ན་ཡོད་པའི་གཅིག་ཡིན་གྱི། སྔོན་པོ་གཅིག་ཏུ་ཁས་ལེན་པ་
དང༌། དེས་སྔོ་འཛིན་སྔ་ཕྱི་དུ་མ་རིམ་པ་ཅན་དུ་བསྐྱེད་པ་ལྟ་བུ་ལ་དེ་ལྟར་སྟོན་པ་
མིན་ནོ། །ཆོས་དེ་ཆ་དུ་མ་དང་བཅས་པ་དང་། གཅིག་ཡིན་པ་འགལ་ན་གཅིག་
མི་སྲིད་ལ་དེ་མེད་ན་དུ་མ་ཡང་མེད་ཅིང་། དེ་གཉིས་མེད་ན་དེ་གཉིས་ལས་
གཞིན་པའི་ཕུང་གསུམ་མེད་པས་གང་ཡང་མི་སྲིད་པར་འགྱུར་བས། དེ་གཉིས་
ནི་མི་འགལ་བས་དབང་ཕྱུག་ལ་རིམ་པ་དུ་མ་ཡོད་པར་འདོད་པ་ལ་གཅིག་མ་
ཡིན་པར་འགྱུར་ཞེས་བསྟན་པ་ཡང་ཡིན་ལ། གཅིག་མིན་པའི་ཁྱབ་བྱ་ཁས་
བླངས་ཞེས་པ་ཡང་མིན་ནོ། །དེས་ན་བདེན་པའི་གཅིག་ཡིན་པ་དང་བྲལ་བའི་དོན་
ཆ་དུ་མ་དང་བཅས་པ་མིན་པའི་ཆ་མེད་ཀྱི་གཅིག་ལ་བྱེད་ན། འབྲས་བུ་རིམ་ཅན་
ལ་ཉེ་བར་སྦྱོར་བར་ཁས་བླངས་པ་ནི། བདེན་པའི་གཅིག་བྲལ་དུ་དངོས་སུ་ཁས་
བླངས་པ་ཡིན་གྱི་ཤུགས་ཀྱིས་མིན་ནོ། །ཕྱོགས་འདིས་ནི་བདེན་པའི་གཅིག་མིན་
པའི་ཁྱབ་བུ་བཞི་གཞུན་ལ་ཁས་བླངས་ཚུལ་ཡང་ཤེས་པར་བྱའོ།།
གལ་ཏེ་སྦྱོར་བ་འདི་རང་རྒྱུད་དུ་བྱེད་ན། གཞན་གྱིས་སྨྲས་པའི་བདག་
དང་། དབང་ཕྱུག་ལ་སོགས་པ་དང༌། རང་སྡེས་སྨྲས་པའི་སྡུག་བསྔལ་དང༌།
ཤེས་པ་ཆ་མེད་ཀྱི་ཆོས་ཅན་མ་གྲུབ་པས། ཕྱོགས་ཆོས་མ་གྲུབ་པར་འགྱུར་

དབུ་མ་རྒྱན་གྱི་ཟིན་བྲིས། 133
བས། མི་འཐད་དོ་ཞེ་ན། འདི་དཀའ་འགྲེལ་ལས་གཞན་སྡེས་བཏགས་པའི་མ་
གྲགས་པ་ལ་ནི། ཐལ་བར་སྒྲུབ་པ་ཁོ་ན་ཡིན་ལ་གྲགས་པའི་རང་གི་ངོ་བོ་རྣམས་
ལ་ནི། གཉིས་ཀ་ལྟར་ན་ཡང་ཉེས་པ་མེད་ཅེས་འཆད་ཅིང་། ཆ་པ་ལ་སོགས་པ་
བོད་ཀྱི་མཁས་པ་རྣམས་ཀྱིས་ཀྱང་། གཞན་གྱིས་བཏགས་པའི་ཆོས་ཅན་ལ་རང་
རྒྱུད་མི་རུང་བར་འཆད་དོ། །དབུ་མ་སྣང་བ་ལས་ནི་སྔར་བཤད་པ་ལྟ་བུའི་ཆོས་
ཅན་དུ་བཟུང་བ་ལ་ཡང་། རྟོགས་ཆོས་རྣམ་བཅད་ཙམ་ཡིན་ན་རང་རྒྱུད་ཤིན་ཏུ་
ཡང་རུང་བར་ལན་མང་དུ་བཤད་དེ། རྟགས་དང་ཆོས་གཞི་གྲུབ་ཁོ་ན་ལ་འཇུག་
པ་ཡིན་ན་ནི། ཆོས་དེ་འདྲ་བ་ལ་ཐལ་པ་འགྱུར་མིན་པ་རང་རྒྱུད་མི་རུང་ལ། རྟགས་
ཆོས་མེད་དགག་གཞི་མ་གྲུབ་པ་ལའང་མི་འགལ་བ་ཡང་ཡིན་ན་ནི། ཆོས་ཅན་དེ་
འདྲ་ལའང་རང་རྒྱུད་རུང་བ་ལེགས་པར་བསྒྲུབ་པ་ནི། སློབ་དཔོན་མཁས་པ་ཀ་
མ་ལ་ཤི་ལའི་ལུགས་སོ། །དེས་ན་དཀའ་འགྲེལ་ལས་སྔར་ལྟར་བཤད་པ་འདི་
དབུ་མ་སྣང་བ་དང་མི་མཐུན་ནོ། །དཀའ་འགྲེལ་འདི་ཀ་མ་ལ་ཤཱི་ལའི་ཡིན་པར་
ཆོས་ཀྱི་བཤེས་གཉེན་ཡང་བཞེད་པས། འདི་ནི་སློབ་དཔོན་ཐུགས་མ་རྫོགས་པའི་
སྐབས་སུ་གཅིག་ཏུ་མཛད་དོམ་བརྟག་གོ །འོ་ན་ཆོས་ཅན་དེ་འདྲ་བ་ལ་རུང་
ལུགས་ཇི་ལྟར་ཡིན་ཞེ་ན། འདི་ལ་བདག་ཉིད་ཆེན་པོ་ཕྱོགས་ཀྱི་གླང་པོས།
མངོན་སུམ་དོན་དང་རྗེས་དཔག་དང་། །ཡིད་ཆེས་གྲགས་པས་རང་ང་བརྟེན་
ལའོ། །ཞེས་རྟེན་ཏེ་ཆོས་ལ་མ་བསལ་བ་འཆད་པ་ལ། ཆོས་ཅན་ལའོ་ཞེས་པ་
ཙམ་མ་སྨོས་པར་རང་གི་ཆོས་ཅན་ཞེས་པའི་ཚིག་སྨྲོས་པའི་དགོངས་པ་དཔལ་

134
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལྡན་ཆོས་གྲགས་ཀྱིས་བཤད་པའི་ཚེ། ཆོས་ཅན་འབའ་ཞིག་པ་དང་། བསྒྲུབ་
བྱའི་ཆོས་གཉིས་ཚོགས་པའི་ཚོགས་དོན་བསལ་ཡང་ཆོས་དེས་བསྒྲུབ་བྱའི་འི་
ཆོས་
རང་གི་རྟེན་ཆོས་ཅན་པས་སྐྱོན་མིན་ནོ། །དེས་ན་བསྒྲུབ་བྱའི་ཆོས་རང་གི་རྟེན་གྱི་
ཆོས་ཅན་དང་དེ་གཉིས་ཚོགས་པ་བསལ་ན། སྐྱོན་ཡིན་པ་བསྟན་པའི་དོན་དུ་རྟེན་
ཞེས་གསུངས་པ་བཤད་དོ། །ཆོས་ཅན་འབའ་ཞིག་པ་བཀག་པ་ལ་སྐྱོན་ཇི་ལྟ་བུ་
ཡིན་པ་ནི། དཔེར་ན་མཁས་སོགས་གཞན་དག་གིས། །ཞེས་སོགས་རྣམ་འགྲེལ་
ལས་རྒྱས་པར་བཤད་དེ། བྱེ་བྲག་པའི་འདོད་པ་ལ་འབྱུང་ངོ་། །ཆོས་ཅན་འབའ་
ཞིག་པ་ཞེས་པ་ནི། ཆོས་ཅན་དུ་སྨྲས་ཀྱང་སྐབས་དེའི་བསྒྲུབ་བྱའི་ཆོས་ཀྱི་རྟེན་
མིན་པས། ཆོས་ཅན་ཡན་གར་བར་སོར་བའི་དོན་ནོ། །རང་རྒྱུད་ཀྱི་སྐབས་སུ་
རྩོད་གཞིར་གང་བྱུང་དེ་ཉིད་ལ་ཕྱོགས་ཆོས་འགྲུབ་དགོས་ན། ཆོས་ཅན་འབལ་
ཞིག་པ་དང་། རང་རྟེན་གྱི་ཆོས་ཅན་གཉིས་འབྱེད་པའི་དོན་མེད་པས་བདག་དང་
གཙོ་བོ་སོགས་རྩོད་གཞིར་བཟུང་བའི་ཚེ། །རང་རྒྱུད་ཀྱི་རྟགས་མི་རུང་ཞེས་པ་
ནི༔ རིགས་པའི་དབང་ཕྱུག་གཉིས་ཀྱི་རང་གི་ལུགས་དང་། མུ་སྟེགས་ཀྱི་ཁྱད་
པར་དབྱེ་བ་མ་ཕྱེད་པའོ། །ཚུལ་འདིས་མདོ་དང་རྣམ་འགྲེལ་གྱི་གཞུང་དྲངས་
ནས་རྒྱས་པར་དབུ་མ་སྣང་བ་ལས་གསུངས་སོ། །འདི་ཡང་དབུ་མ་སྣང་བ་ལས་
བདག་དང་གཙོ་བོ་སོགས་འགོག་པ་ནི་ཐལ་འགྱུར་ཙམ་གྱིས་མི་ཆོག་གི་རང་ 
ང་རྒྱུརྒྱུད་
ཀྱི་རྟགས་ཀྱིས་ཀྱང་དགག་དགོས་པ་དང་། དེ་ཡང་རང་ལྡོག་ནས་དགག་དགོས་
པ་གཉིས་ཀྱིས་རང་རྒྱུད་ཀྱི་སྦྱོར་བའི་རྩོད་གཞིར་བཟུང་དགོས་པ་དང་། དེའི་ཚེ་

དབུ་མ་རྒྱན་གྱི་ཟིན་བྲིས། 135
དེ་དག་དངོས་མེད་དུ་སྒྲུབ་པའི་རྟགས་ཀྱིས་ཆོས་ཅན་བཀག་ཀྱང་། སྐྱོན་མ་ཡིན་
པའི་ཚུལ་གཉིས་ཀྱིས་བསྒྲུབས་སོ། །ཕྱོགས་གླང་གིས་གསུངས་པའི་དོན་རྣམ་
འགྲེལ་ལས། དཔག་བྱ་དཔོག་པར་བྱེད་པ་ཡི། །དོན་གྱི་ཐ་སྙད་གནས་པ་
འདི། ཤེས་པ་ལ་གྲུབ་ཐ་དད་ལ། །བརྟེན་ནས་རྣམ་པར་བརྟགས་པ་ཡིན། ཞེས་
གསུངས་པ་ལྟར་གཞི་དངོས་པོ་དགོས་པ་བྱས་པས་སྒྲ་མི་རྟག་པ་དང་། དུ་བ་མེ་
ཡོད་དུ་སྒྲུབ་པ་ལ་ཡང་རྟོག་པ་ལ་སྒྲ་དང་ལ་གཉིས། དེ་གཉིས་མ་ཡིན་ལས་ལོག་
པར་སྣང་བའི་དོན་ཉིད་དགག་སྒྲུབ་ཀྱི་དངོས་རྟེན་ཡིན་གྱི་སྒྲ་དང་ལ་ཉིད་དངོས་ཀྱི་
རྟེན་མིན་ཏེ། དགག་སྒྲུབ་བྱེད་པའི་རྟོག་པ་ལ་དངོས་སུ་མི་སྣང་བའི་ཕྱིར་དང་།
ཆོས་གཅིག་ཅིག་བསྒྲུབས་ན་དེའི་ཆོས་ཐམས་ཅད་ཅིག་ཅར་དུ་བསྒྲུབ་པར་འགྱུར་
བའི་ཕྱིར་རོ། །འོན་ཀྱང་ད་ལྟར་སྣང་བའི་སྣང་གཞི་ནི་སྒྲ་དང་ལ་ཡིན་པས་གཞི་
དངོས་པོར་གྱུར་པ་དགོས། གཞི་ཆེན་དངོས་པོ་ཡིན་པ་མི་དགོས་པ་གཙོ་བོ་དང་
དབང་ཕྱུག་ལ་སོགས་པ་རྩོད་གཞིར་བཟུང་བ་ལ་ཡང་རྟོག་པ་ལ་གཙོ་བོ་དང་
དབང་ཕྱུག་མ་ཡིན་པ་ལས་ལོག་པར་སྣང་བ་ནི་ཡོད་ལ། དེ་ཉིད་ལ་དམིགས་
ནས་དངོས་པོར་མེད་ཅེས་བསྒྲུབ་པས་གཞི་དེ་ལ་ཕྱིར་རྒོལ་ལ་ཤེས་འདོད་དང་།
སྔ་རྒོལ་ལ་དཔག་འདོད་མེད་པའི་སྐྱོན་མེད་ལ། སྣང་གཞི་དངོས་པོར་མེད་པ་
དོན་བྱེད་པ་གཉིས་སྟོང་དང་། སྣང་གཞི་བདེན་པར་པར་ཡོད་པ་བདེན་པའི་གཅིག་དུ་
བྲལ་གྱི་བཀག་པ་ན། རྟགས་དེ་གཉིས་གཙོ་བོ་དང་དབང་ཕྱུག་མ་ཡིན་པ་ལས།
ལོག་པར་སྣང་བ་དེ་ཉིད་ལ་འགྲུབ་ལ། དེ་ཉིད་བསྒྲུབ་བྱའི་ཆོས་གང་གི་ཆོས་སུ་

136
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཇོག་པའི་ཆོས་ཅན་དང་། ཕྱོགས་ཀྱི་ཆོས་གང་གི་ཆོས་སུ་བཞག་པའི་ཕྱོགས་སུ་
བཏགས་པ་ཉིད་ཡིན་པས་ཆོས་ཅན། འབའ་ཞིག་པ་བཀག་པས་ཀྱང་ཕྱོགས་ཆོས་
མི་འགྲུབ་པའི་སྐྱོན་མེད་དོ། །བྱས་པས་སྒྲ་མི་རྟག་པར་བསྒྲུབ་པ་ན། རྟོག་པ་ལ་
སྒྲ་མ་ཡིན་པ་ལས་ལོག་པར་སྣང་བའི་སྣང་ལྡོག་དངོས་པོར་མེད་པས། བྱས་པ་
རྟགས་དེ་ལ་འགྲུབ་པ་མིན་གྱི། སྣང་གཞི་སྒྲ་ལ་གྲུབ་དགོས་ཏེ། དངོས་པོ་རྟགས་
དང་བསྒྲུབ་བྱའི་ཆོས་སུ་བྱེད་པའི་གནད་ཀྱིས་སོ། །དོན་བྱེད་པས་སྟོང་བ་དང་དུ་
བྲལ་རྟགས་སུ་བྱེད་པའི་ཚེ་ནི། །སྣང་གཞི་དང་སྣང་ལྡོག་གཉིས་ཀ་རྟགས་དེ་ཡིན་
བརཔར་གྲུབ་ཅིང་། སྣང་གཞི་རྟགས་དེ་ཡིན་པར་གྲུབ་ན། དེ་བཀག་ཀྱང་སྣང་ལྡོག་
སྒྲུབ་ཆོས་དང་། ཕྱོགས་ཆོས་ཀྱི་ཆོས་གཉིས་བརྟེན་པའི་ཆོས་ཅན་དུ་འགྲུབ་བོ། །
འདི་ནི་སྙིང་པོ་བསྡུས་པ་སྟེ་རྒྱས་པར་དབུ་མ་སྣང་བ་ལས་ཤེས་དགོས་སོ།།
གཉིས་པ་ནི་སྦྱོར་བ་འདིའི་རྟགས་དང་། བསྒྲུབ་བྱའི་ཆོས་གཉིས་མེད་
དགག་ཡིན་ནམ། མ་ཡིན་དགག་ཡིན་དང་པོ་ལྟར་ན་དགག་བྱ་ངེས་ནས་འདི་མེད་
པ་ཞེས་དགག་བྱ་བཅད་ཙམ་མིན་པ། རང་གི་ངོ་བོ་མེད་ལ་དེ་མེད་ན་ངོ་བོ་གཅིག་
པ་མེད་པས་བདག་གཅིག་པའི་འབྲེལ་བ་མེད་ཅིང་། འབྲེལ་བ་གཞན་ཡང་མེད་
པས་གོ་བྱ་དང་གོ་བྱེད་དུ་མི་རུང་ངོ༌། །མ་ཡིན་དགག་ཡིན་ན་ནི། གཅིག་དང་དུ་
བྲལ་གྱི་དངོས་པོ་ཁས་བླངས་པར་འགྱུར་ལ། ཁོ་བོ་ཅག་དེ་མི་འདོད་པ་མིན་ནོ་ཞེ་
ན༑ འདི་ལ་སྣང་བ་ལས་ངོ་བོ་ཐ་དད་པ་མེད་པ་ཉིད་ཀྱིས་བདག་གཅིག་པའི་
འབྲེལ་བ་དེ་གཉིས་ལ་ཡོད་པ་དང་། བདག་གཅིག་པའི་འབྲེལ་བ་ནི། དངོས་པོ་

དབུ་མ་རྒྱན་གྱི་ཟིན་བྲིས། 137
ཁོ་ན་ལ་མིན་ཏེ། དེའི་བདག་ཉིད་ནི་ངོ་བོ་ཐ་དད་མེད་པའི་རྣམ་གྲངས་ཡིན་ལ།
ངོ་བོ་ཉིད་མེད་པ་དག་ཀྱང་བདག་མེད་པ་ཉིད་དུ་མཚུངས་པས་འགལ་བ་མེད་པ་
ཁོ་ནའོ་ཞེས་གསུངས་ཏེ། ཡོད་པ་ལ་ངོ་བོ་ཐ་དད་ཁེགས་ན་ངོ་བོ་གཅིག་ཏུ་འགྱུར་
ཞིང་གཅིག་ཡིན་པ་ཁེགས་པས་ངོ་བོ་གཅིག་པའི་ཐ་དད་པའི་བདག་གཅིག་འབྲེལ་
བ་ཡོད་པས་ཁྱབ་པ་དང༌། མེད་དགག་ཏུ་བཞག་པའི་རྟགས་ཆོས་གཉིས་ཀ་
བདག་མེད་པའི་ངོ་བོར་འདྲ་བས་སོ། །སྙམ་དུ་དགོངས་ཏེ། བདེན་པ་མེད་པ་ནི་
བདག་མེད་པའོ། །འོན་ཏེ་བདེན་པར་མེད་ཅེས་མ་བྱས་པར་བདེན་པ་མ་ཡིན་ཞེས་
བརྗོད་ཀྱང་དེ་ཙམ་གྱི་དོན་དམ་པའི་ངོ་བོར་མི་འགྲུབ་སྟེ། ནམ་མཁའ་དང་སྒྲ་དོན་
ལུས་ཅན་མ་ཡིན་པ་སོགས་ཀྱི་སྒྲས་བསྟན་པ་བཞིན་ནོ། །གཅིག་དང་དུ་བྲལ་གྱི་
དངོས་པོ་ཡང་དག་པར་གྲུབ་པ་ཁྱེད་ལ་ཡང་མེད་དེ། དེ་གཉིས་གང་དུའ ང་མི་
ཞེན་པར་དངོས་པོ་ཙམ་དུ་ཞེན་པ་རྟོགས་པ་ལའང་མེད་པའི་ཕྱིར་དང་། གཅིག་
དང་དུ་མས་རང་བཞིན་སྣང་བ་ལས། རྟགས་ཆོས་གཉིས་ཀ་རྣམ་བཅད་ཙམ་ཡིན་
པར་གསལ་བར་གསུངས་པའི་ཕྱིར་ན་མེད་དགག་ཁོ་ནའོ། །འདི་ལ་སྔར་གྱི་བོད་
ཀྱི་མཁས་པ་ཁ་ཅིག་གཅིག་དང་དུ་བྲལ་གྱི་སྣང་བས་བདེན་མེད་ཀྱི་སྣང་བ་དང་།
གཅིག་དུ་བྲལ་གྱིས་བདེན་མེད་ཀྱི་ཐ་སྙད་བསྒྲུབ་ན། མ་མ་ཡིན་ཡིན་དགག་དགག་སྒྲུབ་སྒྲུབ་པ་ཡིན་
ལ་གཅིག་དང་དུ་བྲལ་གྱི་དོན་དམ་གྱི་དངོས་པོའི་ཐ་སྙད་དུ་བྱར་རུང་བས་སྟོང་པ་
སྒྲུབ་པ་ན་མེད་དགག་སྒྲུབ་པ་ཡིན་ཞེས་ཟེར་ཏེ་འོག་ཏུ་བཤད་པར་བྱའོ།།
གཉིས་པ་ལ་གཉིས། ཕྱོགས་ཆོས་བསྒྲུབ་པ་དང་། ཁྱབ་པ་བསྒྲུབ་

138
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའོ། །དང་པོ་ལ་གསུམ། རྟགས་གཉིས་བསྒྲུབ་པ་དང་། དེ་གཉིས་ཚད་མ་གང་
གིས་གྲུབ་པ་དང་། རྟགས་ལུང་དང་སྦྱར་བའོ། །དང་པོ་ལ་གཉིས། བདེན་པའི་
གཅིག་བྲལ་སྒྲུབ་པ་དང་། བདེན་པའི་དུ་བྲལ་སྒྲུབ་པའོ། །དང་པོ་ལ་གཉིས་ཤེས་
བྱ་ལ་གཅིག་དགག་པ་དང་ཤེས་པ་ལ་གཅིག་དགག་པའོ། །དང་པོ་ལ་ལྔ། རྟག་
པ་དང༌། གང་ཟག་དང་། ཁྱབ་པ་དང་། རགས་པ་དང༌། ཕྲ་བ་ལ་གཅིག་
དགག་པའོ། །དང་པོ་ལ་གསུམ། རྟག་པས་འབྲས་བུ་བསྐྱེད་པ་ལ་གཅིག་དགག་
པ་དང་རྟག་པས་འབྲས་བུ་མི་བསྐྱེད་པ་ལ་གཅིག་དགག་པ་དང་། རྟག་པ་དཔྱད་
པའི་གཞིར་མི་འཛིན་པའི་ཚུལ་བསྟན་པའོ།།
དང་པོ་ནི་གཏན་ཚིགས་འདི་ཞེས་པ་ནི། སྔར་གྱི་ཆོས་ཅན་ལ་རྟགས་
གཉིས་འགྲུབ་ཚུལ་བསྟན་པའི་མཚམས་སྦྱོར། རང་གཞན་གྱི་སྡེ་པས་སྨྲས་པའི་
དངོས་པོ་ལ་རྟག་མི་རྟག་གཉིས་སུ་ངེས་ལ། དེ་ལ་རྟག་པ་དང་གཙོ་བོ་ལ་སོགས་
པ་ནི་འབྲས་བུ་ལ་རིམ་པ་ཅན་དུ་ཉེ་བར་སྦྱོར་བས་གཅིག་པུའི་རང་བཞིན་མིན་ནོ།།
ཁ་ཅིག་སྦྱོར་བ་འདིའི་དམ་བཅའ་ལ་ཚད་མས་བསལ་བ་མེད་པར་སྒྲུབ་པས་ཐལ་
འགྱུར་དང་། རྟགས་མི་འགྲུབ་ད་པ་པས་སུན་འབྱིན་གྱི་ཐལ་འགྱུར་མིན་ལ། གཞན་
གྱི་རྟག་པ་ཆོས་ཅན་ཡིན་ན་མི་འགྲུབ་ལ། སྒྲ་དོན་ཆོས་ཅན་ཡིན་ན་རྟགས་མི་
འགྲུབ་པས་རང་རྒྱུད་ཀྱང་མིན་པས་མི་འཐད་དོ། །ཞེས་པའི་ལན་དུ་རང་རྒྱུད་དུ་
བྱེད་ལ། ཆོས་ཅན་ནི་སྒྲ་དོན་ཡིན་ཞིང་རྟགས་ནི་རིམ་གྱིས་སྐྱེ་བར་སྣང་བ་ཡིན་
ལ༑ དེ་རང་རིག་གིས་གྲུབ་པས་རྟགས་མ་གྲུབ་པའི་ཉེས་པ་མེད་དོ། །རིམ་གྱིས་

139
དབུ་མ་རྒྱན་གྱི་ཟིན་བྲིས།
སྐྱེ་བར་སྣང་བ་བདེན་ན་དུ་མར་བདེན་པས། གཅིག་མིན་ལ་རྫུན་ན་དངོས་མེད་
ཡིན་པས་གཅིག་མིན་པས་ཁྱབ་པ་འགྲུབ་བོ་ཞེས་ཟེར་རོ། །དེ་ནི་མ་ཡིན་ཏེ།
གཅིག་དང་དུ་མས་ཤེས་བྱ་ཐམས་ཅད་ལ་ཁྱབ་པར་བཤད་པ་ལྟར་ཡིན་པས།
དངོས་མིན་དང་གཅིག་ཡིན་གཉིས་མི་འགལ་བའི་ཕྱིར་དང་། ཆ་མེད་ཀྱི་རྟག་
པའི་གཅིག་དང་འབྲས་བུ་རིམ་ཅན་དུ་བསྐྱེད་པ་གཉིས་ལ་འགལ་བ་སྟོན་པ་ཡིན་
གྱི༔ འབྲས་བུ་རིམ་ཅན་དུ་སྐྱེ་ན་དུ་མ་ཡིན་དགོས་ཞེས་སྟོན་པ་གཏན་མིན་པའི་
ཕྱིར་ཏེ། འབྲས་བུ་རིམ་ཅན་དུ་སྐྱེ་བ་དང་། །གཅིག་ཡིན་པ་གཉིས་འགལ་ན་
འབྲས་བུ་རིམ་ཅན་དུ་བསྐྱེད་པ་ཡིན་པའི་དུ་མ་ཡིན་པ་མི་སྲིད་པར་འགྱུར་ཏེ།
དེའི་གཅིག་ཡིན་མི་སྲིད་པའི་ཕྱིར་དང་། དེའི་དུ་མ་ནི་གཅིག་བསགས་པ་ཡིན་
ར་གཞུང་ལས་མང་དུ་བཤད་ལ། དེ་ལྟར་དུ་རང་ཡང་འདོད་པའི་ཕྱིར་ཏེ་དེས་
ན་དོན་བྱེད་པ་གཉིས་རེ་རེ་ལ་ཡང་གཅིག་དང་དུ་མ་གཉིས་ཀ་ཡོད་དེ། གཞན་དུ་
ན་དེ་མེད་པར་ཐལ་བའི་ཕྱིར་རོ། །དེའི་ཕྱིར་རྟག་པ་སྔ་ཕྱི་ངོ་བོ་ཐ་དད་དུ་འདོད་པ་
འོག་ནས་འགོག་པས། འདི་ནི་སྔ་ཕྱིའི་དུས་ཀྱི་རྟག་པ་རྣམས་གཅིག་ཏུ་འདོད་པ་
འགོག་པ་ཡིན་ལ། དེ་ཡང་དེ་འདྲ་བ་དེས་འབྲས་བུ་བསྐྱེད་ན་ཅིག་ཅར་དུ་སྐྱེ་
དགོས་པས་རིམ་ཅན་དང་འགལ་བ་སྟོན་པ་ནི། དེ་དག་གི་འབྲས་བུ་རྣམས་ཞེས་
པ་ནས་ག་ལ་འགྱུར་གྱི་གྱི་བར་གྱིས་སྟོན་ཏེ། རྒྱུ་མ་ཚང་བ་མེད་པ་དང་། 
རྒྱུ་ནུས་པ་
ཐོགས་མེད་དུ་ཡོང་བས། འབྲས་བུ་རིམ་གྱིས་འབྱུང་བ་མི་འཐད་པ་དང་།
གཞན་དུ་ན་རྒྱུའི་རྗེས་སུ་འགྲོ་ལྡོག་མི་བྱེད་པས། འབྲས་བུ་མིན་པར་བསྟན་ཏེ།

140
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལྷན་ཅིག་བྱེད་པའི་རྒྱུ་མ་ཚང་བར་སྨྲ་བ་འགོག་པ་ན། རྟག་པ་རྐྱེན་ལ་མི་བལྟོས་པ་
དང༌། རྐྱེན་མི་ཚང་བ་ཉིད་མི་འཐད་པ་ནི། བྱེ་བྲག་ཏུ་ཞེས་པ་དང་། གཞན་ལ་
ཞེས་པས་བསྟན་ནོ། །རིགས་པ་དེས་གཞན་གྱི་རྩོད་སྤོང་ཡང་མི་འཐད་པ་ནི།
འདིས་ནི་ཞེས་པའོ། །དེས་ན་ཁས་བླངས་རྟགས་སུ་བཀོད་ནས་གཞན་མི་འདོད་
པའི་ཐལ་བ་ཁྱབ་པ་ཚད་མས་སྒྲུབ་པ་ཡིན་པས་སུན་འབྱིན་པའི་ཐལ་བའོ། །
འབྲས་བུ་རིམ་ཅན་དུ་བསྐྱེད་པ་ན་སྔར་བསྐྱེད་པ་དེ་ཕྱི་དུས་དང་། ཕྱིས་བསྐྱེད་པ་
དེ་སྔ་དུས་སུ་མི་བསྐྱེད་པར་སྨྲ་དགོས་པས། སྔ་དུས་ཀྱི་རྟག་པ་དང་། ཕྱིས་དུས་
ཀྱི་རྟག་པ་གཉིས་རང་བཞིན་ཁྱད་མེད་དུ་མི་འདོད་ན། །དེ་ཉིད་ཆ་མེད་ཀྱི་གཅིག་
ཡིན་པ་ཉམས་ལ། འདོད་ན་ཕྱིས་ཀྱི་འབྲས་བུ་དེ་སྔར་ཡང་བསྐྱེད་པ་དང་། ཡང་
ན་ཕྱིས་ཀྱང་མི་བསྐྱེད་པར་འགྱུར་བའི་སྐྱོན་ཡོད་དོ། །རང་ལ་མི་མཚུངས་པ་ནི་སྔ་
ཕྱིའི་དུས་ན་ཡོད་པ་གཉིས་གཅིག་ཏུ་མི་འདོད་པས་སོ། །དེས་ན་འབྲས་བུ་རིམ་
གྱིས་བསྐྱེད་པས་གཅིག་ཡིན་པ་ཙམ་འགོག་པ་མིན་ནོ།།
གཉིས་པ་ནི། རང་གི་སྡེ་པ་ནི་བྱེ་བྲག་ཏུ་སྨྲ་བའོ། །དེས་ནི་འདུས་མ་
བྱས་གསུམ་རྟག་དངོས་སུ་འདོད་དོ། །བསྒོམས་སྟོབས་ལས་བྱུང་བའི་ཤེས་པ་
ནི༑ རྣལ་འབྱོར་མངོན་སུམ་མོ། །དེའི་དམིགས་པ་ནི་སོ་སོར་བརྟགས་འགོག་
འགོག་བདེན་ཡིན་གྱི་གཞན་གཉིས་མིན་ནོ། །འགོག་པ་མེད་པ་ནི། རང་ང་འཛིན་
བྱེད་ཀྱི་ཤེས་པ་སྐྱེ་བ་ལའང་ནུས་པ་མེད་པའོ། །དེ་དག་གི་ལྟར་ན་འདུས་མ་བྱས་
སྔ་ཕྱིའི་དུས་ན་ཡོད་པའི་རང་བཞིན་ཁྱད་མེད་གཅིག་ཏུ་ཁས་ལེན་པ་ལ་སྔར་གྱི་

དབུ་མ་རྒྱན་གྱི་ཟིན་བྲིས། 141
གནོད་པ་མེད་དོ། །འབྲས་བུ་རིམ་ཅན་ལ་ཉེ་བར་སྦྱོར་བ་མི་འདོད་པས་སོ། །
སྙམ་པས་སོ། །རིགས་པ་སྔ་མ་དང་འདྲ་བར་སྟོན་པ་ནི། །གལ་ཏེ་འདི་ལྟར་ཞེས་
སོགས་སོ། །འདིས་ནི་གཅིག་ཏུ་འདོད་ལུགས་སྔ་མ་དང་འདྲ་བས་འབྲས་བུ་ལ་
སྦྱོར་བ་ཁས་ལེན་ཀྱང་ཤེས་པ་རིམ་ཅན་གྱི་ཤེས་བྱར་ཁས་ལེན་པས། སྔར་གྱི་
རིགས་པ་འདོན་པ་སྤོས་པས་ཆོག་པར་བཞེད་དོ། འདི་སྔ་མ་གཉིས་ཀས་གཅིག་
ཏུ་ཁས་བླངས་ལུགས་ལེགས་པར་ཤེས་ནས་དེས་སྐྱོན་ཁུར་ལུགས་ཤེས་དགོས་པ་
གནད་ཡིན་གྱི་གཅིག་ཙམ་འགོག་པ་ལ་སྦྱོར་བ་རྣམས། །གཏན་མིན་ནོ། །ཡུལ་
དང་ཞེས་པས་ནི། ཤེས་པ་རིམ་གྱི་ཤེས་བྱ་དང་། དུས་སྔ་ཕྱི་ན་ཡོད་པ་རང་བཞིན་
གཅིག་ཡིན་པ་མི་འགལ་བའི་རྒྱུ་མཚན་དེ་གཉིས་ཡུལ་དང་ཡུལ་ཅན་ཙམ་དུ་ཁས་
ལེན་གྱི་ཕན་ཚུན་དུ་ཁྱད་པར་བསྐྱེད་པ་ནི་མིན་ནོ། །འདི་ལྟར་ཞེས་པ་ཉེས་པ་སྤོང་
མི་ནུས་པར་སྟོན་ནོ།།
འདིར་དཔྱད་པ་བྱ་སྟེ། ཤེས་པ་སྔ་མའི་དུས་ན་ཡོད་པའིའདུ ས་མ་བྱས་
དེ་ཤེས་པ་ཕྱི་མའི་དུས་ནའང་ཡོད་དམ་མེད། དང་པོ་ལྟར་ན་རྣམ་ཤེས་ཞེས་
སོགས་ཀྱིས་འགོག་གོ ། སྔ་དུས་ན་ཡོད་པ་དེ་ཤེས་པ་ཕྱི་མས་མ་ཤེས་ན་ཤེས་པ་
སྔ་མའི་ཤེས་བྱར་སོང་ལ། ཤེས་པ་ཕྱི་མའི་ཤེར་བྱར་མ་སོང་བའི་སྐབས་གཅིག་
སྲིད་པ་དགོས་ལ། དེ་སྲིད་ན་སྔ་དུས་ན་ཡོད་པའི་འདུས་མ་བྱས་ཏེ། དུས་དེར་
ཤེས་པ་ཕྱི་མས་མི་ཤེས་པས་དེ་ཕྱིས་ཀྱང་ཤེས་པ་མི་འཐད་དེ། སྔར་མ་ཤེས་པའི་
རང་བཞིན་དེ་སྔ་དུས་སུ་ཟད་དུས་ནམ་ཡང་མི་འདོར་བར་རྗེས་སུ་འབྲང་བའི་ཕྱིར་

142
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རོ༑ ༑དེ་ལྟར་ཁས་མི་ལེན་ན་དུས་གཉིས་པ་ན་མེད་པའི་འདུས་མ་བྱས་དེ་ཆ་མེད་
པའི་གཅིག་ཡིན་པ་ཉམས་སོ། །ཡང་སྔ་དུས་ན་ཤེས་པ་སྔ་མའི་ཤེས་བྱར་སོང་
བའི་རང་བཞིན་དེ་དུས་ནམ་ཡང་མི་འདོར་ན། ཕྱི་དུས་སུའང་། ཤེས་པར་སྔ་
མས་ཤེས་པར་ཁས་བླངས་དགོས་ལ། དེ་ལྟ་ན་ཤེས་པ་ཡོད་དུས་དེར་མེད་པ་
དང་། དུས་དེར་ཤེས་པ་དེས་དེ་ཤེས་པ་གཉིས་འགལ་ཏེ། རིགས་པ་དེ་གཉིས་ནི་
ཤེས་པ་ཕྱི་མའི་ཤེས་བྱ་སྔ་མར་འབྲང་བ་ལ་ཡང་ཤེས་པར་བྱའོ། །དེས་ན་རིགས་
པ་འདིས་རང་སྡེའིའདུས་མ་བྱས་ཀྱི་དངོས་པོ་སྔ་ཕྱི་གཅིག་ཡིན་པ་མི་མི་ཁེགས་ན་
གཞན་སྡེས་གཙོ་བོ་ལ་སོགས་པ་འབྲས་བུ་རིམ་ཅན་ལ་སྦྱོར་བར་ཁས་བླངས་
པས། རྟག་དངོས་ཀྱི་གཅིག་ཡིན་པ་འགོག་མི་ནུས་པ་རྣམ་པ་ཐམས་ཅད་དུ་
མཚུངས་ཏེ། རིགས་པ་གཉིས་དོན་གཅིག་ཏུ་སྣང་བའི་ཕྱིར་རོ། །འདི་རྣམས་
ལེགས་པར་ཤེས་ན་དབུ་ཚད་ཀྱི་རིགས་པ་རགས་པ་ལའང་མི་ཤེས་པར ་ལུང་གི་
ཚིག་ཙམ་ལ་བརྟེན་ནས་བོད་འགའ་ཞིག་གིས་སྔ་ཕྱིའི་དུས་ན་ཡོད་པའི་རང་བཞིན་
ཁྱད་མེད་ཀྱི་ཆ་མེད་གཅིག་ཏུ་གྱུར་པའི་ཆོས་ཉིད་རྟག་པ་ཁས་བླངས་ནས། དྲི་མ་
རིམ་ཅན་དུ་སྦྱོར་བ་དང་ཤེས་པ་རིམ་ཅན་གྱི་ཤེས་བྱར་ཁས་ལེན་པ་སོགས་ཀྱི་
ལོག་རྟོག་ཐམས་ཅད་ལྷག་མ་མེད་པར་ཁེགས་པར་འགྱུར་རོ། །འདི་ལ་སྔར་གྱི་
བཤད་པ་བྱེད་པ་རྣམས་སྔར་ལྟར་རིགས་པའི་གནད་མ་རྟོགས་པར་གཟུང་ཡུལ་
གཅིག་ཡིན་ན་དེ་འཛིན་གྱི་ཤེས་པ་གཉིས་གཅིག་ཏུ་འགྱུར་བའི་གནོད་པ་བསྟན་
པར་གོ་ནས་དགག་བཞག་དུ་མ་ཞིག་བྱེད་པར་སྣང་མོད་ཀྱང་རྩ་བ་མ་ཟིན་པའི་

དབུ་མ་རྒྱན་གྱི་ཟིན་བྲིས། 143
མཐའ་དཔྱོད་དུ་སྣང་ངོ༌། །རྟག་པ་གཉིས་པ་འདོད་ན་འདུས་མ་བྱས་མིན་པ་
དང་། དེའི་ལན་འགོག་པ་ནི་ཅི་སྟེ་ཞེས་པ་ནས་གསལ་བར་ཤེས་སོ། །ཞེས་པའི་
བར་དུ་སླའོ། །འདུས་མ་བྱས་གཞན་གཉིས་ཀྱང་ཤེས་པ་གཞན་གྱི་རིམ་ཅན་དུ་
ཤེས་པར་འདོད་པས་དེ་འགོག་པའི་ཡང་སྔར་བཞིན་དུ་བྱའོ། །དེ་ལྟར་དུས་སྔ་ཕྱི་
དུ་མ་ན་ཡོད་པའི་འདུས་མ་བྱས་སྔ་མ་ན་གང་ཡོད་ཕྱི་མ་དང་། ཕྱི་མ་ན་གང་ཡོད་
སྔ་མ་ན་ཡོད་པའི་རྟག་པ་འདོད་པ་ལེགས་པར་སུན་ཕྱུང་བ་འདིས་ནི། སྔ་ཕྱིའི་
དུས་ན་ཡོད་པ་ཆ་མེད་ཀྱི་རང་བཞིན་གཅིག་པའི་རྟག་པ་ནི་ཤེས་བྱ་ལ་མི་སྲིད་པར་
སྟོན་ནོ། །དེ་ལྟར་བསྟན་པ་ན་རྟག་པའི་འདོད་ལུགས་མུ་སྟེགས་པ་དང་རང་གི་
ལུགས་ཀྱི་ཁྱད་པར་མ་ཕྱེད་པ་རྣམས་རྟག་པ་དང་འདུས་མ་བྱས་ཙམ་མི་སྲིད་པར་
སྨྲ་ཞིང་། གཞལ་བྱས་སྒྲ་རྟག་པར་བསྒྲུབ་པ་ཐུན་མོང་གི་མ་ངེས་པར་གསུངས་པ་
ཡང་འགལ་བར་འདོད་པ་དག་གིས་ནི། ཐོག་མ་ཐུན་མོང་ལས་འདུས་མ་བྱས་
གསུམ་ཆོས་ཀྱི་སྐྱེ་མཆེད་དུ་བཤད་ཅིང་ཐོབ་བྱའི་ཆོས་མྱ་ངན་ལས་འདས་པ་དང་།
འཕགས་པའི་བདེན་པ་བཞི་གསུངས་པའི་འགོག་བདེན་དང་། ཐུན་མོང་མིན་པའི་
གསུང་རབ་རྣམས་ལས་ཆོས་ཉིད་དེ་ཁོ་ན་ཉིད་ཀྱི་དོན། དོན་དམ་པའི་བདེན་པ་
འདུས་མ་བྱས་སུ་ལན་ཅིག་མ་ཡིན་པར་གསུངས་པ་རྣམས་ལ་མེད་དོ་ཞེས་སྐུར་
བ་འདེབས་པར་བྱེད་དོ། །དེ་ནི་མི་འཐད་པར་རང་གི་འདུས་མ་བྱས་ཁས་ལེན་
ཚུལ་ཤེས་པར་བྱའོ། །དེ་ཡང་རྟག་པར་འདོད་ཕྱིན་ཆད་དུས་སྔ་མོ་ན་ཡོད་ཚད་
གང་ཡིན་དུས་ཕྱི་མ་ནའང་ཡོད་པར་འདོད་པ་ནི། མུ་སྟེགས་ཀྱི་འདོད་པའི་རྟག་

144 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་.i
རྩོམ།
པའི་དོན་ཡིན་ལ། སྐྱེ་བོ་བླུན་པོའི་རྟག་པར་འཛིན་ཚུལ་ཡང་དེ་ཡིན་ཏེ་རྟག་པའི་
དོན་འདི་ལྟར་བྱེད་པ་ནི་རང་སྡེ་ལ་བྱེ་བྲག་ཏུ་སྨྲ་བ་མ་གཏོགས་པ། མདོ་སྡེ་པ་
དང་སེམས་ཙམ་པ་དང་། དབུ་མ་པ་སུ་ཡང་མི་འདོད་དོ། །དེས་ན་རྣམ་འགྲེལ་
ལས། གང་གི་རང་བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་བརྗོད།
ཅེས་གསུངས་པ་ལྟར་འཇིག་པ་མེད་པའི་ཆོས་ནི་རྟག་པའི་དོན་ཡིན་གྱི་སྔར་ལྟར་
མི་འདོད་དོ། །དེ་འདྲ་བའི་འདུས་མ་བྱས་ནི། རྫ་བུམ་ཞིག་པའི་ཞིག་པ་ནི། སྔར་
རྫ་བུམ་མ་ཞིག་པའི་དུས་ན་མེད་ལ་ཕྱིས་ཡོད་ཀྱང་རྟག་པར་འཇོག་དགོས་པ་ལྟར།
དུས་ཐམས་ཅད་པ་རྟག་པ་ལ་མི་དགོས་ཏེ། མཐོང་སྤང་སྤངས་པའི་སྤངས་པ་སོ་
སོར་བརྟགས་འགོག་སྤང་བྱ་དེ་མ་ཟད་བར་དུ་མེད་ཀྱང་ཟད་པའི་དུས་སུ་ཡོད་
པའི་ཕྱིར་རོ། །དེ་བཞིན་དུ་སྒོམ་སྤང་དགུ་ཟད་པ་ལ་ཡང་སྦྱར་ལ། སྐད་ཅིག་མ་
སྔ་མ་ཕྱི་དུས་སུ་ཞིག་པ་ལ་སོགས་པ་ཞིག་པ་ཐམས་ཅད་ལ་ཡང་སྦྱར་རོ། །
དཔལ་ལྡན་ཟླ་བའི་ཞབས་ཞིག་པ་དངོས་པོར་བཞེད་པའི་རྗེས་སུ་ཁོ་བོ་ཅག་ཀྱང་
འབྲང་མོད་ཀྱང་། འདི་སློབ་དཔོན་འདི་ལ་སོགས་པ་གཞན་གྱི་བཞེད་པ་ལྟར་
བྱའོ། །ཆོས་ཉིད་ཡིན་པའི་གློ་བུར་དྲི་བྲལ་གྱི་སྤངས་པ་ནི། སྔར་བཤད་པ་དང་
འདྲ་སྟེ། རང་བཞིན་རྣམ་དག་གི་དབང་དུ་བྱས་ན་ཆོས་ཅན་སྔ་མའི་སྟོང་ཉིད་ཆོས་
དེ་ལོག་པ་ན་ལྡོག་པས། ཆོས་དེ་མེད་པའི་དུས་ན་མེད་པས་དུས་རེས་འགའ་བ་
ཡིན་ཀྱང་མི་རྟག་པར་མི་འགྱུར་ཏེ། དགག་བྱ་རྣམ་པར་བཅད་ཙམ་གྱི་མེད་
དགག་ཡིན་པའི་ཕྱིར་དང་། ཁྱད་གཞི་ལོག་པ་ན་ཁྱད་ཆོས་ལྡོག་པའི་ཕྱིར་རོ། །

དབུ་མ་རྒྱན་གྱི་ཟིན་བྲིས། 145
དུས་སྔ་ཕྱི་དང་འབྲེལ་བའི་ཆོས་ཉིད་དེ་ནི་གཅིག་མཚན་གཞིར་རུང་ཡང་དེའི་ཆ་
དུ་མ་ནི་ཡོད་དོ། །དེ་ལྟ་མིན་པར་རྟག་པ་གང་ཡིན་ཐམས་ཅད་ན་ཡོད་པར་འདོད་
ན༑ དངོས་པོ་སྔ་མ་ཕྱི་མའི་དུས་ན་ཞིག་པར་འདོད་པ་དང༌། རྣམ་ཤེས་ཐོག་མ་
མེད་པ་ནས་ཡོད་པས་དངོས་པོ་ལ་མ་ཞིག་པའི་སྐབས་མི་སྲིད་པ་དང་མེ་ཏོག་ལྟ་
ཐམས་ཅད་དུ་ཡོད་པས། དབྱར་
བུ་དགུན་མེད་པའི་མེད་དགག་རྣམས་སུ་དུས་ཐ་
ཡང་མེ་ཏོག་མེད་པ་དང་། མཐོང་སྤང་དང་སྒོམ་སྤང་ལམ་བསྒོམས་པས་ཟད་
པའི་འགོག་པ་རྣམས་ཀྱང་། འཁོར་བ་ཐོག་མེད་ནས་ཡོད་དགོས་པསས། ། 
ལུས་
ཅན་ཐམས་ཅད་འབད་མེད་དུ་གྲོལ་བ་སོགས་ཀྱི་གནོད་པ་དུ་མ་ཞིག་འོང་། དེས་
ན་བུམ་པ་ལྟ་བུ་དགག་བྱ་དེ་མེད་པའི་ཚེ། དེ་མེད་པའི་མེད་དགག་དངོས་མེད་
ཡོད་པར་འཇོག་པ་དང་མྱུ་གུ་ས་བོན་གྱིས་བསྐྱེད་པའི་ཚེ། ཡོད་པ་ལྟ་བུ་དང་།
ཡོད་ཚུལ་མི་མཚུངས་ཏེ། སྔ་མས་ཡོད་པར་འཇོག་པ་ནི། རང་གི་ངོ་བོའི་སྒོ་
ནས་མིན་གྱི་བུམ་པ་ལྟ་བུ་འདི་འདྲ་བ་གཅིག་མེད་པས་ཞེས་དགག་བྱ་བཅད་ལྡོག་
ནས་འཇོག་པ་མིན་པ་རང་གི་ངོ་བོའི་སྒོ་ནས་བཞག་ཏུ་མེད་པའི་ཕྱིར་དང་། ཕྱི་མ་
ནི་གཞན་བཅད་པའི་སྒོ་ནས་འཇོག་མི་དགོས་ལ། རང་གི་ངོ་བོའི་སྒོ་ནས་བཞག་
པས་ཆོག་པའི་ཕྱིར་རོ། །ཡང་བུམ་པ་དེ་ཡོད་པའི་དུས་ན་དེ་མེད་པའི་མེད་
དགག་ཡོད་པར་འཇོག་པ་ནི་རང་གི་ངོ་བོ་ཞིག་པ་མིན་གྱི་དགག་བྱེད་ཡོད་པའི་སྒོ་
ནས་ཡིན་པས། དེ་འདྲ་བའི་དུས་རེས་འགའ་བ་ཡོད་ཀྱང་གསར་དུ་ཡོད་པའི་ཚེ་
སྐྱེས་པ་དང་གསར་དུ་མེད་པའི་ཚེ་འཇིག་པར་སོང་བ་མིན་པས་མི་རྟག་པར་ཐལ་

146 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བའི་སྐྱོན་མེད་དོ།།
གསུམ་པ་ནི། འདི་ཐམས་ཅད་ཅེས་སོགས་སོ། །འདིར་རྟོག་ལྡན་གྱི་དོན་
བྱེད་ནུས་བརྟགས་པའི་ཡུལ་དུ་བྱེད་པས། དོན་བྱེད་ནུས་སྟོང་ལ་མི་དཔྱོད་ཅེས་
གསུངས་པའི་དོན་ལ། དཀའ་འགྲེལ་མཁན་པོ་ན་རེ་སྒྲ་མི་རྟག་པར་སྒྲུབ་པ་ལ་
དོན་བྱེད་ནུས་ཀྱི། ཡོད་པ་རྟགས་སུ་བཀོད་པ་ལ་གཞན་སྡེ་རྟག་པའི་ཡོད་པ་མ་
ངེས་པར་གླུ་བ་སུན་འབྱིན་པ་ཡིན་ཟེར་ལ། འདིས་སྔ་མ་ལས་སུན་འབྱིན་གཞན་
ཡང་བསྟན་ཞེས་པ་ནི་འགལ་བ་ཡིན་ཏེ། སྔ་མ་ལྟར་ཡིན་རྟག་པས་དོན་བྱེད་པ་
སྔར་རྒྱས་པར་བཀག་པའི་རིགས་པ་ལས་རིགས་པ་གཞན་མི་སྣང་བས་སུན་
འབྱིན་གཞན་དུ་མི་འགྱུར་བའི་ཕྱིར་རོ། །གཞུང་ནས་རྟག་པ་དཔྱོད་པའི་གཞིར་མི་
རུང་བའི་རྒྱུ་མཚན་གཏན་གྱི་དོན་བྱེད་ནུས་ཀྱི་ཡོད་པས་མི་རྟག་པ་བསྒྲུབ་པ་
ནི༑ རྟག་པའི་མ་ངེས་པ་བརྗོད་པ་ལ་རྟགས་མ་གྲུབ་པར་སྟོན་པ་གཏན་མིན་ནོ་
ཞེས་སྟོན་པའི་ཕྱིར་རོ། །བོད་ཀྱི་མཁས་པ་ཁ་ཅིག་རྟག་པ་དོན་བྱེད་པའི་ནུས་པར་
སྟོང་པར་ཕ་རོལ་པོས་ཁས་བླངས་པ་ལ་དཔྱད་བཟོད་ཀྱི་དོན་བྱེད་པས་སྟོང་པར་
སྒྲུབ་མི་དགོས་ཞེས་སྟོན་པ་ཡིན་ཟེར་བ་ཡང་གཏན་མིན་ཏེ། རང་སྡེ་ལ་དེ་ལྟར་དུ་
སྒྲུབ་དགོས་སམ་སྙམ་པའི་ལོག་རྟོག་མེད་པས་གཞི་དེ་ལ་དེ་ལྟར་སྒྲུབ་མི་དགོས་
ཞེས་སུ་ལ་སྒྲུབ། གཞན་སྡེ་ལ་ཡིན་ན་ནི། རྟོག་པ་ནུས་པས་སྟོང་པར་ཁས་མི་
ལེན་ཞིང་། སྔར་ཁས་མི་ལེན་ཀྱང་རིགས་པས་
ས་བསྒྲུབས་ཟིན་ནས་ཁས་ལེན་པའི་
དབང་དུ་བྱེད་ན། དེ་ལ་གཙོ་བོ་ལ་སོགས་པ་ནུས་པས་སྟོང་པར་གྲུབ་ན་ཡེ་མེད་

147
དབུ་མ་རྒྱན གྱི་ཟིན་བྲིས
དུ་ཡང་གྲུབ་ཟིན་པས། གཞི་དེ་ལ་དཔྱད་བཟོད་ཀྱི་དོན་བྱེད་ནུས་སྟོང་དུ་སྒྲུབ་
དགོས་སམ་སྙམ་པའི་ལོག་རྟོག་སུ་ལ་ཡོད་སྟོན་ཅིག །
འོ་ན་ཇི་ལྟར་ཡིན་སྙམ་ན་འདི་ལ་ཆོས་གྲགས་ཀྱི་ལུང་དྲངས་པའི་ཚིགས་
བཅད་ཕྱེད་ཕྱི་མའི་དཔེ་བསྟན་པ་དེས་ན་གོ་སླ་བས་དེ་བཤད་ན་སྟེན་པ་པོ་ནི་བུད་
མེད་འདོད་པ་བསྟེན་པ་དོན་དུ་གཉེར་བས་ཏེ། དཔྱོད་གཞི་དེ་ལས་རང་གི་འདོད་
དོན་དེ་འགྲུབ་དུ་རེ་ནས་དཔྱོད་པའོ། །དཔྱོད་པའི་གཞི་ནི་མ་ནིང་འགའ་ཞིག་གོ །
དཔྱོད་ཚུལ་ནི་གཟུགས་མཛེས་མི་མཛེས་རྟོག་པའོ། །དེ་ལྟར་དཔྱོད་མི་རིགས་
པའི་རྒྱུ་མཚན་ནི། གཞི་དེ་གཟུགས་མཛེས་ཀྱང་གང་གི་དོན་དུ་དཔྱད་པའི་རང་གི་
དོན་དེ་ལས་མི་འགྲུབ་པའི་ཕྱིར་ཞེས་པའི་དོན་གྱི་བལྟའོ། །དཔེ་དོན་སྦྱོར་ཚུལ་ལ་
བུད་མེད་དང་འདྲ་བའི་རྒོལ་བ་རྟོག་ལྡན་གྱི་དཔྱོད་པ་པོ་སྟེ། དེ་ཡང་དཔྱོད་པའི་
གཞི་དེ་ལས། རང་འདོད་པའི་འབྲས་བུ་འགྲུབ་ཏུ་རེ་བ་ཡིན་གྱི། རྒོལ་བ་རྟོག་
ལྡན་གྱིས་དཔྱོད་པའི་གཞིར་འཛིན་ན། དོན་བྱེད་ནུས་པ་ཅིག་དགོས་ཞེས་སྟོན་པ་
མིན་ནོ། །དཔྱོད་པའི་གཞི་ནི་སྐབས་སུ་གང་བབ་པས་སོ། །དཔྱོད་པའི་ཚུལ་རང་
བཞིན་གཅིག་ཏུ་ཡོད་མེད་སོགས་སོ། །དེ་འདྲ་བ་དེ་ལ་རྟག་པ་ཁྱད་གཞིར་འཛིན་
ན་ནི། འདོད་པ་བསྟེན་ནུས་ཀྱི་སྐྱེད་པ་ཁྱད་གཞིར་བཟུང་ནས་དཔྱད་པ་དང་འདྲ་
བས། ཁྱད་ཆོས་ལ་དཔྱོད་པ་འཐད་དོ། །གང་གི་དོན་དུ་དཔྱད་པའི་འབྲས་བུ་དེ་
གཞི་དེས་སྒྲུབ་ནུས་མི་ནུས་ཀྱི་ཁྱད་པར་ཡོད་པའི་ཕྱིར་རོ། །ཞེས་པའི་དོན་ནོ། ཕྱི་
རོལ་པས་ཀྱང་བདེ་སྡུག་ལ་སོགས་པའི་འབྲས་བུ་རྣམས་འབྱུང་བ་ལ། དེའི་རྒྱུ་

148 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཙོ་བོ་དང་དབང་ཕྱུག་ལ་སོགས་པ་འགྲུབ་དགོས་པར་མཐོང་ནས་དེ་དག་དཔྱད་
གཞིར་གཟུང་བ་ཡིན་ནོ། །དེ་ལྟར་བྱས་ན་ཕྱི་རོལ་པ་རྣམས་ཀྱི་དཔྱོད་པ་ནི་བུད་
མེད་ཀྱིས་མ་ནིང་གི་གཟུགས་མཛེས་མི་མཛེས་དཔྱོད་པ་དང་། འདྲའོ་ཞེས་རྟག་
པ་ནི། དོན་བྱ་བ་ཞེས་པ་ནས་བརྟགས་ཅི་ཕན་གྱི་བར་དེ། འདི་ནི་སྔར་མ་བཤད་
པའི་དེ་དག་སུན་འབྱིན་ལུགས་ཀྱི་རིགས་པ་གཞན་ནོ།།
འོ་ན་སྔར་དཔྱད་གཞིར་རྟག་པ་གཟུང་བ་ལ་ཐོག་མ་ནས་སྐྱོན་འདི་བརྗོད་
པ་ཅི་ཡིན་སྙམ་ན། སྔར་ནི་དེ་དག་གིས་བཟུང་བ་ལྟར་ན་རེ་ཞིག་ལ་རློམས་ཏེ་སྨྲས་
པ་ཙམ་མོ། །སྔར་རང་གི་བདག་དང་གཞན་སྨྲས་ཞེས་པར་རྟག་པ་རྩོད་གཞིར་
བཟུང་བ་དང་། རིམ་གྱིས་དོན་བྱེད་པ་དང་། སྔ་ཕྱིའི་རང་བཞིན་ཁྱད་མེད་ཀྱི་
འདོད་པ་འགལ་བར་སྟོན་པ། རྟག་པ་རྩོད་གཞིར་བཟུང་ནས་མང་དུ་དཔྱད་མོད་
ཀྱང་། གཞི་དེ་ལས་འབྲས་བུ་དོན་དུ་གཉེར་ནས་མི་དཔྱོད་ཀྱི། འགོག་པའི་
གཞིར་འཛིན་པ་ཡིན་པས་སྐྱོན་མེད་དོ། །དེས་ན་རློམས་ཏེ་སྨྲས་པའི་དོན་དཀའ་
འགྲེལ་ལས་ངའོ་སྙམ་དུ་རློམས་ཞེས་པ་དང་། བོད་རྣམས་རྟག་པ་ནུས་པས་སྟོང་
པར་ཁས་བླངས་པ་ལ་བདེན་པ་དགག་མི་དགོས་ཀྱང་། གལ་ཏེ་འགོག་ན་རྟགས་
སྒྲུབ་ནུས་སྙམ་དུ་བསམ་པར་འཆད་པ་ནི་དོན་དུ་མ་མཐོང་ངོ༌། །དེ་བས་ན་ཞེས་པ་
ནས་རག་ལས་པའི་ཕྱིར་རོ། །ཞེས་པའི་བར་གྱིས་ནི། འབྲས་བུ་དོན་གཉེར་གྱི་
རྟོགས་ལྡན་གྱིས་དཔྱོད་པའི་གཞིར་འཛིན་ལུགས་དང་། དགག་སྒྲུབ་ཀྱི་དཔྱོད་
ལུགས་བསྟན་ཏེ། བདག་གཉིས་དོན་དམ་པར་བཀག་པའི་གཞིར་གཟུང་བས་ཐ་

དབུ་མ་རྒྱན་གྱི་ཟིན་བྲིས། 149
སྙད་དུ་དོན་བྱེད་ནུས་པར་སྟོན་ནོ། །གཞན་དག་ནི་ཞེས་པ་ནས་གནས་པའི་ཞེས་
པའི་ཕྱིར་རོ། །ཞེས་པའི་བར་གྱིས་ནི། དངོས་མེད་གཞིར་མི་འཛིན་པ་དང་། དེ་
དགག་སྒྲུབ་ཀྱི་ཆོས་གང་དུའང་མི་འཛིན་པར་སྟོན་པ་མིན་གྱི། གཅིག་སྒྲུབ་པ་ན་
དེ་རྟེན་དང་། གཞན་རྣམས་བཏང་སྙོམས་ལྟ་བུ་དང༌། ཞེས་གསུངས་པ་ལྟར་
བཤད་པར་བྱས་སོ། །དེ་ལྟར་ན་ཞེས་པ་ནས་ཐམས་ཅད་དོ་ཞེས་པའི་བར་གྱིས་ནི་
དངོས་པོ་ཐམས་ཅད་ལ་བདག་ཉིད་ཁེགས་ན་དེ་ཉིད་ཀྱི་དངོས་པོ་མེད་ལས་གོ་
བརབར་ནུས་པར་བསྟན་ནོ། །དེ་ལྟ་བས་ན་ཞེས་པ་ནས་མི་འཐད་པའི་ཕྱིར་རོའི་བར་
གྱིས་ནི། དོན་བྱེད་པ་ལ་མི་རྟག་པས་ཁྱབ་པས་རྟག་པ་ལ་དོན་བྱེད་པ་གཉིས་ཀ་
མི་འཐད་པར་བསྟན་ཏེ། སྔར་སྔ་ཕྱི་རང་བཞིན་ཁྱད་མེད་ཀྱི་རྟག་པ་བཀག་པའི་
དོན་བསྡུས་པའོ། །དེ་དཀའ་འགྲེལ་གྱི་གང་ཟག་འགོག་པ་ལ་ཕྱིར་སྦྱོར་བར་བྱེད་
དོ༑ ༑གང་ཟག་ནས་གྲུབ་པའོ་བར་གྱིས་ནི། གང་ཟག་ལ་བསྒྲུབ་བྱ་བདེན་མེད་
དང༌། སྐད་ཅིག་ཅེས་པ་ནས་གྲུབ་པོའི་བར་གྱིས་ནི། གང་ཟག་ལ་གཏན་ཚིགས་
གཅིག་དང་དུ་བྲལ་ཚེགས་མེད་པར་འགྲུབ་པར་སྟོན་གྱི། སྔ་མས་མངོན་སུམ་
དང་། ཕྱི་མས་རྗེས་དཔག་གིས་འགྲུབ་པར་སྟོན་པ་མིན་ནོ།། །།དགེའོ།།

151
༄༅། །རྒྱལ་ཚབ་ཆོས་རྗེས་རྗེ་ལ་གསན་པའི་དབུ་མ་རྒྱན་
གྱི་བརྗེད་བྱང་བཞུགས་སོ།།
༧ རྗེ་ཙོང་ཁ་པ་བློ་བཟང་གྲགས་པ། ༡༣༥༧-༡༤༡༩
༡ 
། བླ་མ་དང་རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། །
བདག་ཉིད་ཆེན་པོ་སློབ་དཔོན་ཞི་བ་འཚོས་མཛད་པའི་དབུ་མའི་རྒྱན་གྱི་ཚིག་
ལེའུར་བྱས་པ་ལ་གསུམ། མཚན་གྱི་དོན་དང་། བསྟན་བཅོས་ཀྱི་རང་བཞིན་
རྒྱས་པར་བཤད་པ་དང་། བཤད་པ་ཡོངས་སུ་རྫོགས་པའི་བྱ་བའོ། །དང་པོ་ནི།
གོ་སླའོ། །གཉིས་པ་ལ། དོན་དམ་པར་དངོས་པོ་མེད་པར་བསྟན། ཀུན་རྫོབ་ཏུ་
ཡོད་པར་བསྟན། དེ་ལ་ཀླན་ཀ་སྤང་བའོ།།
དང་པོ་ལ། རྟགས་དགོད། ཚུལ་སྒྲུབ་པའོ། །དང་པོ་ནི། བདག་
སོགས་བཞི་ལ། ཕྱི་ནང་གི་དངོས་པོ་འདི་དག་ཆོས་ཅན། རང་སྡེ་དང་གཞན་
སྡེས་སྨྲས་པ་ལྟར་བདེན་པར་མེད་དེ། བདེན་པའི་གཅིག་དང་དུ་མ་དང་བྲལ་བའི་
ཕྱིར། མེ་ལོང་གི་གཟུགས་བརྙན་བཞིན། གཉིས་པ་ལ། ཕྱོགས་ཆོས་དང་།
ཁྱབ་པ་སྒྲུབ་པའོ། །དང་པོ་ལ་བདེན་པའི་གཅིག་བྲལ་དང་། དུ་བྲལ་སྒྲུབ་པའོ།།
དང་པོ་ལ་ཁྱབ་པའི་གཅིག་དགག །མ་ཁྱབ་པའི་གཅིག་དགག་པའོ། །དང་པོ་ལ།
རྟག་དངོས་གཅིག་བདེན་དགག །གང་ཟག་གཅིག་བདེན་དགག་པའོ།།

152 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་པོ་ལ། གཞན་སྡེས་བཏགས་པའི་རྟག་དངོས་དགག །རང་སྡེས་
བཏགས་པའི་རྟག་དངོས་དགག་པའོ། །དང་པོ་ནི། འབྲས་སོགས་བཞི་ལ།
ཐལ་འགྱུར་དུ་བྱེད་ན། གཙོ་བོ་ཆོས་ཅན། གཅིག་པུའི་བདག་ཉིད་དུ་བདེན་པ་མ་
ཡིན་པར་ཐལ། འབྲས་བུ་སྔ་ཕྱི་རིམ་ཅན་དུ་མ་ལ་ཕན་པ་སྔ་ཕྱི་རིམ་ཅན་དུ་མ་ཉེ་
བར་སྦྱོར་བའི་ཕྱིར། རང་རྒྱུད་དུ་བྱེད་ན། འབྲས་བུ་ཙམ་ཆོས་ཅན། ཅིག་ཅར་
འབྱུང་བར་ཐལ། དངོས་རྒྱུ་ནུས་པ་ཐོགས་མེད་གཅིག་ལས་སྐྱེས་པའི་ཕྱིར།
འདོད་ན་མངོན་སུམ་གྱིས་བསལ། དེ་ལྟར་ཐལ་བ་ལས། རྒྱུ་ཙམ་ཆོས་ཅན།
གཅིག་ཏུ་བདེན་པ་མིན་ཏེ། འབྲས་བུ་སྔ་ཕྱི་དུ་མ་ལ་ཕན་པ་ཉེ་བར་སྦྱོར་བའི་ཕྱིར།
དེས་ན། རྒྱུ་ཙམ་གཅིག་བདེན་པ་ཁེགས་པས། གཙོ་བོའང་གཅིག་ཏུ་བདེན་པ་
ཁེགས་པ་ཡིན་ནོ། །དེའི་ཁྱབ་སྒྲུབ་ཕྱི་མ་གཉིས་ལ། གཙོ་བོ་གཅིག་ཏུ་བདེན་ཡང་
འབྲས་བུ་སྔ་ཕྱི་ལ་ཕན་པ་ཉེ་བར་སྦྱོར་བ་མི་འགལ་ལོ་ཞེ་ན། གཙོ་བོ་ལ་འབྲས་བུ་
སྔ་ཕྱི་རིམ་གྱིས་བསྐྱེད་པའི་ནུས་པ་ཡོད་དམ་མེད། མེད་ན། འབྲས་བུ་ཅིག་ཅར་
དུ་བསྐྱེད་པར་ཐལ། འབྲས་བུ་བསྐྱེད་པ་གང་ཞིག །རིམ་གྱིས་བསྐྱེད་པའི་ནུས་
པ་མེད་པའི་ཕྱིར། ཡོད་ན་རྟག་པ་གཅིག་བདེན་ལས་ཉམས་པར་ཐལ། འབྲས་བུ་
སྔ་ཕྱི་རེ་རེ་བསྐྱེད་པའི་ནུས་པ་མི་འདྲ་བ་དུ་མ་ཡོད་པའི་ཕྱིར།
གཉིས་པ་ནི། བསྒོམས་སོགས་རྐང་པ་ཉི་ཤུ་ལ། །སྒོམ་བྱུང་འཕགས་
པའི་མཉམ་གཞག་ཡེ་ཤེས་ཀྱིས་ཤེས་པར་བྱ་བའི་འདུས་མ་བྱས་གསུམ་གཅིག་ཏུ་
བདེན་པར་འདོད་པ་བྱེ་བྲག་སྨྲ་བའི་ལུགས་ལའང་འདུས་མ་བྱས་གསུམ་པོ་ནི་

153
དབུ་མ་རྒྱན་གྱི་བརྗེད་བྱང་།
ཆོས་ཅན། གཅིག་ཏུ་བདེན་པ་མིན་པར་ཐལ། སྒོམ་བྱུང་གི་ཤེས་པ་སྔ་ཕྱི་རིམ་
ཅན་དུ་མ་དང་ཡུལ་ཡུལ་ཅན་དུ་འབྲེལ་བའི་ཕྱིར། དེའི་ཁྱབ་སྒྲུབ་ལ། སྒོམ་བྱུང་
གི་ཡེ་ཤེས་འཆོལ་བར་ཐལ་བ་དང་། འདུས་མ་བྱས་གསུམ་ཀ་སྐད་ཅིག་མར་
ཐལ་བའོ། །དང་པོ་ནི། རྣམ་ཤེས་སོགས་ལ། སྒོམ་བྱུང་གི་ཤེས་པ་སྔ་ཕྱི་རིམ་
ཅན་དུ་མ་དང་ཡུལ་ཡུལ་ཅན་དུ་འབྲེལ་ཡང་གཅིག་ཏུ་བདེན་ནོ་ཞེ་ན། འོ་ན་སྒོམ་
བྱུང་གི་ཤེས་པ་སྔ་མའི་ཡུལ་དུ་གྱུར་བའི་འདུས་མ་བྱས་གསུམ་སྒོམ་བྱུང་གི་ཤེས་
པ་ཕྱི་མའི་དུས་ན་ཡོད་དམ་མེད། དང་པོ་ལྟར་ན། སྒོམ་བྱུང་གི་ཤེས་པ་སྔ་མ་དེ་
ཕྱི་མའི་དུས་ན་ཡོད་པར་ཐལ། ཕྱོགས་སྔ་དེའི་ཕྱིར། སྒོམ་བྱུང་གི་ཤེས་པ་ཕྱི་
མའང་སྔ་མའི་དུས་ན་ཡོད་པར་ཐལ། ཕྱི་མའི་ཡུལ་དེ་སྔ་མའི་དུས་ན་ཡོད་པའི་
ཕྱིར་རོ། །མ་ཁྱབ་ན། ཡུལ་ཤེས་དུས་མཉམ་པ་ཉམས་སོ། །གཉིས་པ་ལྟར་ན།
སྔོན་སོགས་བཞི་ལ། འདུས་མ་བྱས་གསུམ་ཆོས་ཅན། སྐད་ཅིག་མར་ཐལ།
སྔོན་གྱི་རང་བཞིན་དེ་ཕྱི་མའི་གནས་སྐབས་སུ་མི་འབྱུང་ཕྱི་མའི་རང་བཞིན་དེ་སྔོན་
གྱི་གནས་སྐབས་སུ་མི་འབྱུང་བའི་དངོས་པོ་ཡིན་པའི་ཕྱིར། དཔེར་ན་སྒོམ་བྱུང་
གི་ཤེས་པ་བཞིན། ཡང་འདུས་མ་བྱས་ཕྱི་མ་རྣམས་ཆོས་ཅན། འདུས་བྱས་སུ་མི་
འགྱུར་བར་ཐལ། འདུས་མ་བྱས་སྔ་མ་སྔ་མའི་མཐུ་ལ་བརྟེན་ནས་འབྱུང་བའི་
ཕྱིར་རོ། །དཔེར་ན་སྒོམ་བྱུང་གི་སེམས་སེམས་བྱུང་བཞིན། རྟགས་མ་གྲུབ་ན།
སྐད་ཅིག་སོགས་བཞི་ལ། དེ་ཆོས་ཅན། རང་དབང་དུ་འབྱུང་བར་ཐལ། རྒྱུ་
གཞན་ལ་བལྟོས་མེད་དུ་འབྱུང་བའི་ཕྱིར། འདོད་ན། རྟག་ཏུ་འབྱུང་བར་ཐལ།

154
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྒྱུ་ལོག་སྟོབས་ཀྱིས་མི་ལྡོག་པའི་དངོས་པོ་ཡིན་པའི་ཕྱིར། རྟག་ཏུ་མེད་པར་
ཐལ། རྒྱུའི་རྗེས་སུ་མི་བྱེད་པའི་དངོས་པོ་ཡིན་པའི་ཕྱིར། ༼ འདིའི་མཚམས་སུ་བོད་
ཀྱི་ཤེས་རིག་དཔེ་སྐྲུན་ཁང་ནས་དཔར་བསྐྲུན་གནང་བའི་བསྟན་བསྒྱུར་དེབ་གཟུགས་དང་བསྡུར་ན།
དབུ་མ་རྒྱན་གྱི་ཚིག དོན་བྱེད་ནུས་པ་མ་ཡིན་ལ། །དེ་འདོད་བརྟགས་པས་ཅི་ཞིག་བྱ། ། མ་ནིང་
གཟུགས་བཟང་མི་བཟང་ཞེས། །འདོད་ལྡན་རྣམས་ཀྱིས་བརྟག་ཅི་ཕན། །ཞེས་པ་རྩ་འགྲེལ་གཉིས་ཀ་
ཆད་དམ་སྙམ་པས་གཟིགས་པ་པོ་རྣམས་ཀྱིས་བརྟག་པར་འཚལ།༽ གང་ཟག་གཅིག་བདེན་
དགག་པ་ནི། སྐད་ཅིག་སྐད་ཅིག་སོགས་བཞི་ལ། གནས་མ་བུ་པའི་སྡེ་པ་ན་རེ།
རྟག་མི་རྟག་གང་དུའང་བརྗོད་དུ་མེད་པའི་གང་ཟག་གཅིག་པུ་བདེན་ནོ་ཞེ་ན།
གང་ཟག་ཆོས་ཅན། བདེན་པའི་གཅིག་བྲལ་དུ་ཐལ། རྟག་པར་བརྗོད་དུ་མེད་
པའི་ཕྱིར། བདེན་པའི་དུ་བྲལ་དུ་ཐལ། མི་རྟག་པར་བརྗོད་དུ་མེད་པའི་ཕྱིར།
ཁྱབ་པར་ཐལ། རང་བཞིན་དུ་མ་མེད་པའི་དངོས་པོ་ཡིན་ན་གཅིག་ཡིན་པས་
སོ༑ ༑རང་བཞིན་དུ་མའི་དངོས་པོ་ཡིན་ན་དུ་མ་ཡིན་དགོས་པའི་ཕྱིར། བསྡུ་ན།
བདེན་པའི་གཅིག་དུ་བྲལ་དུ་ཐལ། རྟག་མི་རྟག་གང་དུའང་བརྗོད་དུ་མེད་པའི་
ཕྱིར། ཁྱབ་པའི་ནམ་མཁའ་གཅིག་བདེན་དགག་པ་ནི། ཐ་དད་སོགས་གཉིས་ལ་
ནམ་མཁའ་དང་དུས་ལ་སོགས་པ་རྣམས་ཆོས་ཅན། གཅིག་ཏུ་མི་བདེན་པར་
ཐལ། ཤར་ལ་སོགས་པའི་ཕྱོགས་ཐ་དད་ན་ཡོད་པའི་ཕྱོགས་ཅན་ཤིང་ལ་སོགས་
པ་རྣམས་དང་དུས་ཅིག་ཅར་དུ་འཕྲོད་འདུས་འབྲེལ་བའི་ཕྱིར།
མ་ཁྱབ་པའི་གཅིག་བདེན་དགག་པ་ལ། ཕྱི་རོལ་གཅིག་བདེན་དགག །
ཤེས་པ་གཅིག་བདེན་དགག་པའོ། །དང་པོ་ལ། རགས་པ་དང་། རྡུལ་ཕྲན་

155
དབུ་མ་རྒྱན་གྱི་བརྗེད་བྱང་།
གཅིག་བདེན་དགག་པ་དང་། དེ་དག་གིས་གྲུབ་པའི་དོན་ནོ། །དང་པོ་ནི།
བསྒྲིབས་སོགས་གཉིས་ལ། བུམ་པ་ཆོས་ཅན། གཅིག་ཏུ་མི་བདེན་པར་ཐལ།
སྒྲིབས་མ་སྒྲིབས་སོགས་རྫས་ལ་བརྟེན་པའི་འགལ་འདུ་ལ་སོགས་པ། གཡོ་མི་
གཡོ་སོགས་བྱ་བ་ལ་བརྟེན་པའི་འགལ་འདུ། ཚོན་གྱིས་བསྒྱུར་མ་བསྒྱུར་སོགས་
ཡོན་ཏན་ལ་བརྟེན་པའི་འགལ་འདུ་སོགས་གསུམ་དང་ལྡན་པའི་ཕྱིར། རྡུལ་ཕྲན་
གཅིག་བདེན་དགག་པ་ནི། འབྱར་སོགས་བཅུ་གཉིས་ལ། ཕྱོགས་བཅུའི་དབུས་
ན་གནས་པའི་རྡུལ་ཕྲན་ཆོས་ཅན། ཤར་རྡུལ་དང་ཕྱོགས་གཞན་དགུའི་རྡུལ་གོ་ས་
ཐ་དད་མེད་པར་ཐལ། ཁྱོད་ཀྱི་ཤར་ལ་བལྟ་བའི་ངོས་དེ་དང་ཁྱོད་ཕྱོགས་གཞན་
དགུའི་རྡུལ་ལ་བལྟ་བའི་ངོས་གཅིག་ཡིན་པའི་ཕྱིར། འདོད་ན། སའི་དཀྱིལ་
འཁོར་ལ་སོགས་པའི་རགས་པ་རྒྱས་པ་མི་སྲིད་པར་ཐལ། འདོད་པ་དེའི་ཕྱིར།
བལྟ་བའི་ངོས་སོ་སོར་འདོད་ན། དེ་ཆོས་ཅན། ཆ་མེད་ཀྱི་གཅིག་མིན་པར་ཐལ།
ཕྱོགས་བཅུའི་རྡུལ་ལ་བལྟ་བའི་ཁྱོད་ཀྱི་ངོས་མི་འདྲ་བ་བཅུ་ཡོད་པའི་ཕྱིར།
གསུམ་པ་དེས་གྲུབ་པའི་དོན་ལ། རྟགས་དགོད་པ་དང་། ཁྱབ་པ་སྒྲུབ་
པ༑ དེ་ཕྱིར། ཞེས་པ་རྐང་པ་བཞིས་སྟོན་ཏོ། །ཤེས་བྱ་ཆོས་ཅན། རང་སྡེས་
སྨྲས་པའི་ཕུང་ཁམས་སྐྱེ་མཆེད་དང་། གཞན་སྡེས་སྨྲས་པའི་ཡན་ལག་ཅན་གྱི་
རྫས་ལ་སོགས་པ་བདེན་པའི་རང་བཞིན་མེད་པར་མངོན་ཞིང་གྲུབ་བ་ཡིན་ཏེ།
རྡུལ་ཕྲན་བདེན་པའི་རང་བཞིན་མེད་པ་དེའི་ཕྱིར། ཁྱབ་པ་ཡོད་དེ། རང་སྡེས་
གཟུགས་ཅན་བཅུ་རྡུལ་ཕྲ་རབ་བསགས་པའི་རང་བཞིན་དུ་ཁས་བླངས་པའི་ཕྱིར།

156 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཞན་གྱི་སྡེ་པས་ཡན་ལག་གི་རྫས་རྡུལ་ཕྲན་གྱིས་བརྩམས་ཤིང་། གཟུགས་དྲི་
ལ་སོགས་པ་དེའི་ཡོན་ཏན་དང་། འདེགས་འཇོག་ལ་སོགས་པའི་ལས་དང་།
ཡོད་པ་ཉིད་ལ་སོགས་པའི་སྤྱི་ཆེན་པོ་དང་། ཉི་ཚེ་བ་དང་། སྔོན་པོ་ལ་སོགས་པ་
དེ་ལ་འདུ་བའི་ཁྱད་པར་རྣམས་རགས་པ་ཡན་ལག་གི་རྫས་ལ་འདུ་འབྲེལ་གྲུབ་
པར་ཁས་བླངས་པའི་ཕྱིར།
ཤེས་པ་གཅིག་བདེན་དགག་པ་ལ། རང་སྡེ་དོན་གླུ་གཉིས་ཀྱི་ལུགས་
དགག ། ཕྱི་རོལ་པའི་ལུགས་དགག །རྣམ་རིག་པའི་ལུགས་དགག་པའོ། །དང་
པོ་ལ། རྣམ་མེད་བྱེ་བྲག་སྨྲ་བའི་ལུགས་དགག །མདོ་སྡེ་པའི་ལུགས་དགག་
པའོ། །དང་པོ་ལ་དོན་རིག་དང་རང་རིག་མི་མཚུངས་པར་བསྒྲུབ། དོན་སྨྲ་
གཉིས་ཀྱི་ལུགས་མི་མཚུངས་པར་སྒྲུབ་པའོ། །དང་པོ་ལ། རང་རིག་འཐད་པར་
སྒྲུབ་པ་དང་། དོན་རིག་མི་འཐད་པར་སྒྲུབ་པའོ། །དང་པོ་ལ། ཐལ་བ་དགོད།
ཁྱབ་པ་བསྒྲུབ། དོན་བསྡུ་བའོ། །དང་པོ་ནི། རྣམ་ཤེས་སོགས་བཞི་ལ། རྣམ་
ཤེས་ཆོས་ཅན། རང་རིག་འཐད་པར་ཐལ། ཁྱོད་བེམ་པོའི་རང་བཞིན་ལས་ལོག་
པར་སྐྱེས་པའི་ཕྱིར། ཁྱབ་པར་ཐལ། བེམ་པོ་མ་ཡིན་པའི་རང་བཞིན་གང་ཡིན་
པའི་འཛིན་རྣམ་དེ་ཤེས་པ་དེའི་རང་རིག་ཡིན་པའི་ཕྱིར། ཁྱབ་པ་སྒྲུབ་པ་ནི།
གཅིག་སོགས་བཞི་ལ། དེ་ཆོས་ཅན། ཁྱོད་ཀྱི་རང་རིག་དེ་རིག་བྱ་རིག་བྱེད་རིག་
པ་གསུམ་པོ་རྫས་ཐ་དད་པའི་ཚུལ་དུ་མེད་པར་ཐལ། ཁྱོད་རྫས་ཆ་ཤས་མེད་པའི་
གཅིག་ཡིན་པའི་ཕྱིར། ཁྱབ་པར་ཐལ། རྫས་ཆ་ཤས་མེད་པའི་གཅིག་ལ་བྱ་བྱེད་

དབུ་མ་རྒྱན་གྱི་བརྗེད་བྱང་། 157
རྫས་ཐ་དད་པ་གསུམ་མི་འཐད་པའི་ཕྱིར། དོན་བསྡུ་བ། དེ་ཕྱིར་སོགས་གཉིས་
ལ༑ དེ་ཆོས་ཅན། རང་རིག་འཐད་པར་ཐལ། ཁྱོད་འཛིན་རྣམ་གྱི་རང་བཞིན་
ཡིན་པའི་ཕྱིར། དོན་རིག་མི་འཐད་པ་ནི། དོན་སོགས་དྲུག་ལ། དོན་དངོས་སུ་
མྱོང་བ་མི་འཐད་པར་ཐལ། དོན་ཤེས་རྫས་ཐ་དད་ཡིན་པའི་ཕྱིར། དེར་ཐལ།
དོན་གྱི་རང་བཞིན་ཤེས་པ་ལ་མེད་ཤེས་པའི་རང་བཞིན་དོན་ལ་མེད་པའི་ཕྱིར།
རང་རིག་འཐད་པ་བཞིན་དོན་རིག་མི་འཐད་པར་ཐལ། དོན་ཤེས་འབྲེལ་མེད་
རྫས་ཐ་དད་ཡིན་པའི་ཕྱིར།
དོན་སྤྱི་གཉིས་ལུགས་མི་མཚུངས་པ་ལ། མདོ་སྡེ་པའི་ལུགས་ལ་དོན་
བརྟགས་ནས་མྱོང་བ་འཐད། བྱེ་བྲག་སྨྲ་བའི་ལུགས་ལ་བརྟགས་ནས་མྱོང་བར་
ཡང་མི་འཐད་པར་བསྟན་པའོ། །དང་པོ་ནི། ཤེས་སོགས་བཞི་ལ། མདོ་སྡེ་པའི་
ལུགས་ལ་དོན་ཤེས་རྫས་ཐ་དད་ཀྱང་དོན་བརྟགས་ནས་མྱོང་བ་འཐད་པར་ཐལ།
དོན་གྱི་རྣམ་པ་ཁས་བླངས་པའི་ཕྱིར། གཉིས་པ་ནི་དོན་སོགས་བཞི་ལ། བྱེ་བྲག་
སྨྲ་བའི་ལུགས་ལ་ཕྱི་རོལ་དོན་བརྟགས་ནས་མྱོང་བའི་རྣམ་པས་ཏེ་ཚུལ་འདིའང་
མི་འཐད་པར་ཐལ། དོན་གྱིས་རྣམ་པ་མི་འདོད་པའི་ཕྱིར།
མདོ་སྡེ་པའི་ལུགས་དགག་པ་ལ། སྣ་ཚོགས་གཉིས་མེད་པ། སྒོ་ང་ཕྱེད་
ཚལ་བ། རྣམ་ཤེས་གྲངས་མཉམ་པའི་ལུགས་དགག་པའོ། །དང་པོ་ནི། ཤེས་
སོགས་བཞི་ལ། ཤེས་པ་གཅིག་ལ་སྔོ་སེར་དཀར་དམར་སོགས་རྣམ་པ་དུ་མ་
ཤར་བའི་ཚེ་རྣམ་པ་དེ་རྣམས་རྫས་ཐ་དད་ཡིན་པར་ཐལ། དེ་རྣམས་ཤེས་པ་ཆ་

158 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མེད་གཅིག་དང་ཐ་དད་མིན་པའི་ཕྱིར། འདོད་ན། དོན་གྱི་རྣམ་པར་ཤར་བའི་སྒོ་
ནས་དོན་རྫས་ཐ་དད་དུ་གྲུབ་པར་བཞག་ཏུ་མི་རུང་བར་ཐལ། རྣམ་པ་དེ་རྣམས་
རྫས་ཐ་དད་ཡིན་པའི་ཕྱིར། རྣམ་པ་སོགས་བཞི་ལ། ཁྲ་འཛིན་དབང་ཤེས་ཆོས་
ཅན། གཅིག་ཏུ་མི་བདེན་པར་ཐལ། རྣམ་པ་དུ་མ་དང་རྫས་གཅིག་ཡིན་པའི་ཕྱིར།
མ་ཁྱབ་ན། ཆོས་ཅན། རྣམ་པ་དེ་རྣམས་དང་རྫས་གཅིག་ཏུ་མི་བདེན་པར་ཐལ།
ཁྱོད་རྫས་གཅིག་ཡིན། རྣམ་པ་དེ་རྣམས་རྫས་དུ་མར་བདེན་པའི་ཕྱིར།
གཉིས་པ་སྒོ་ང་ཕྱེད་ཚལ་བའི་ལུགས་དགག་པ་ལ། འདོད་པ་བརྗོད་པ་
དང༌། དེ་དགག་པའོ། །དང་པོ་ནི། དཀར་སོགས་བཞི་ལ། ཁོ་ན་རེ། ཁོ་བོ་ཅག་
ལ་སྐྱོན་དེ་དག་མེད་དེ། ཤེས་པ་གཅིག་ལ་སྔོ་སེར་སོགས་ཀྱི་རྣམ་པ་དུ་མ་སྣང་
བའི་ཚེ་དཀར་པོ་ལ་སོགས་པའི་རྣམ་པ་རྣམས་ཤེས་པ་ལ་རིམ་གྱི་སྣང་ཡང་
འཇུག་པ་མགྱོགས་པའི་ཕྱིར། ཅིག་ཅར་དུ་སྣང་ངོ་སྙམ་དུ་འཁྲུལ་བ་ཡིན་ཏེ།
དཔེར་ན་མགལ་མེ་རིམ་གྱི་འབྱུང་ཡང་ཅིག་ཅར་དུ་འཁྲུལ་བ་བཞིན་ནོ་ཞེས་ཟེར་
རོ༑༑
གཉིས་པ་ལ་དོན་དགག །དཔེ་དགག་པའོ། །དང་པོ་ལ། ཡི་གེ་ལ་
དམིགས་པའི་བློས་མ་ངེས། ཡིད་རྟོག་འབའ་ཞིག་ཡུལ་ལ་འཇུག་པས་མ་
ངེས། བློ་ཀུན་གྱི་མ་ངེས་པའོ། །དང་པོ་ནི། ལྕག་སོགས་བཞི་ལ། ས་ར་ར་ས་
ཞེས་བརྗོད་པའི་ཚེ། འབྲས་བུ་རོ་དང་མཚོ་གཉིས་ཅིག་ཅར་དུ་ཐོས་པར་འཁྲུལ་
བ་སྐྱེ་བར་ཐལ། དེ་གཉིས་ཐོས་པ་ཆེས་མྱུར་བའི་ཕྱིར། འདོད་ན་མངོན་སུམ་

159
དབུ་མ་རྒྱན་གྱི་བརྗེད་བྱང་།
གྱིས་བསལ། གཉིས་པ་ནི། ཡིད་སོགས་གཉིས་ལ། ཡིད་རྟོག་འགའ་ཞིག་
ཡུལ་ལ་འཇུག་པའི་ཚེ། ཡུལ་ཅིག་ཅར་དུ་འཛིན་པའི་འཁྲུལ་པ་སྐྱེ་བར་ཐལ།
ཡུལ་འཛིན་པ་ཆེས་མྱུར་བའི་ཕྱིར། གསུམ་པ་ནི། རིང་སོགས་དྲུག་ལ། བློ་ཀུན་
ཆོས་ཅན། ཡུལ་རིམ་གྱིས་འཛིན་པ་མི་ངེས་པར་ཅིག་ཅར་འཛིན་པ་འཁྲུལ་བར་
ཐལ། །ཡུལ་འཛིན་པ་ཆེས་
མྱུ་མྱུར་བའི་ཕྱིར། དེར་ཐལ། སྐད་ཅིག་མ་ཡིན་པས་
རིང་དུ་མི་གནས་པའི་ཕྱིར། དཔེར་ན་ཁྱོད་རང་འདོད་པའི་རྣམ་པ་རྣམས་བཞིན།
གཉིས་པ་ལ། ཐེལ་བ་དགོད། ཁྱབ་པ་བསྒྲུབ་པའོ། །དང་པོ་ནི།
མགུལ་སོགས་བཞི་ལ། མགལ་མེ་ལ་འཁོར་ལོར་འཁྲུལ་བའི་བློ་འདི་ཆོས་
ཅན། མཐོང་བ་རྟོག་མེད་ཤེས་པ་ཡིན་གྱི་སྔ་ཕྱི་མཚམས་སྦྱོར་བའི་བློ་མ་ཡིན་པར་
ཐལ། ཡུལ་གསལ་བར་སྣང་བའི་ཕྱིར། གཉིས་པ་ནི། འདི་སོགས་བརྒྱུད་
ལ༑ མ་ཁྱབ་བོ་ཞེ་ན། དེ་ལ་ཁྱབ་པ་ཡོད་པར་ཐལ། སྔ་ཕྱི་མཚམས་སྦྱོར་བའི་བློ་
ཡིན་ན་དྲན་པ་ཡིན་དགོས་པའི་ཕྱིར། རྟོག་མེད་ཤེས་པ་ཆོས་ཅན། སྔ་ཕྱི་
མཚམས་སྦྱོར་བ་མིན་པར་ཐལ། ཡུལ་འདས་བ་མི་འཛིན་པའི་ཕྱིར། སྔ་ཕྱི་
མཚམས་སྦྱོར་བའི་བློ་ཆོས་ཅན། ཡུལ་གསལ་བར་སྣང་བ་མིན་པར་ཐལ། ཡུལ་
འདས་པ་འཛིན་པའི་ཕྱིར། མགལ་མེ་ལ་འཁོར་ལོར་འཁྲུལ་བའི་བློ་འདི་ཆོས་
ཅན། སྔ་ཕྱི་མཚམས་སྦྱོར་བའི་བློ་མིན་པར་ཐལ། དེ་ཡིན་ན་ཡུལ་གསལ་བར་
སྣང་མི་རིགས་པ་ལས་ཡུལ་གསལ་བར་སྣང་བའི་ཕྱིར།
རྣམ་ཤེས་གྲོངས་མཉམ་བ་དགག་པ་ལ། འདོད་པ་བརྗོད་བ་དང་། དེ་

16o བརྗེ་ཡབ་སུས་ཀྱིས་མཛད་པའི་ལྟ་བའི་གསུང་རྩོམ།
དགག་པའོ། །དང་པོ་ནི། རི་སོགས་བཞི་ལ། ཁོ་ན་རེ། རས་གཞི་ལ་སོགས་
པའི་རི་མོ་རྐྱང་པ་མཐོང་བ་བཞིན། སྔོ་སེར་གྱི་རྣམ་པ་དུ་མ་སྣང་བའི་ཚེ། རྣམ་
ཤེས་ཀྱང་དུ་མ་ཅིག་ཅར་དུ་འབྱུང་བས་ཁོ་བོ་ལ་སྐྱོན་དེ་དག་མེད་དོ་ཞེ་ན། གཉིས་
པ་ལ། བློ་ཐམས་ཅད་དུ་མའི་རྣམ་པ་ཅན་དུ་བསྒྲུབ། ཆ་མེད་གཅིག་མི་སྲིད་པར་
བསྟན་པའོ། །དང་པོ་ནི། དེ་སོགས་བཞི་ལ། དཀར་པོའི་རྣམ་པ་གཅིག་བུ་ལ་
དམིགས་པའི་ཤེས་པ་ཆོས་ཅན། དུ་མའི་རྣམ་པ་ཅན་དུ་ཐལ། དཀར་པོ་དེ་ལ་ལྷོ་
ཤར་སོགས་ཐ་དད་དུ་མ་ཡོད་པའི་ཕྱིར། འདོད་ན། རྣམ་པ་གཅིག་ཁོ་ན་འཛིན་
པའི་ཤེས་པ་མི་སྲིད་པར་འགྱུར་རོ། །གཉིས་པ་ནི། རྡུལ་སོགས་བརྒྱད་ལ། ཆ་
མེད་གཅིག་ཏུ་བདེན་པ་མི་སྲིད་པར་ཐལ། དེར་དམིགས་རུང་མ་དམིགས་པའི་
ཕྱིར། རྟགས་མ་གྲུབ་ན། དེར་ཐལ། མིག་གི་རྣམ་ཤེས་སོགས་རྣམ་ཤེས་ལྔ་ནི་
རྡུལ་ཕྲ་རབ་བསགས་པ་ལ་དམིགས་ཤིང་། དེའི་རྗེས་སུ་འབྲང་བའི་ཡིད་ཤེས་ནི་
དེ་དང་འདྲ་ལ་མི་འབྲང་བའི་ཡིད་རྣམས་སེམས་
པས་སེམས་བྱུང་ཚོགས་པ་ལ་
དམིགས་པའི་ཕྱིར།
ཕྱི་རོལ་པའི་ལུགས་དགག་པ་ལ། སྤྱིར་དགག ། སོ་སོར་དགག་
པའོ། །དང་པོ་ནི། ཕྱི་སོགས་གཉིས་ལ། ཕྱི་རོལ་པའི་ལུགས་ལའང་ཡུལ་
གཅིག་ཁོ་ན་འཛིན་པའི་བློ་མི་སྲིད་པར་ཐལ། བློ་ཐམས་ཅད་དུ་མའི་རྣམ་པ་ཅན་
ཡིན་པའི་ཕྱིར། གཉིས་པ་ལ། ཕྱོགས་སྔ་དགག་པ་ལྔ་པའི་དང་པོ་ནི། ཡོན་ཏན་
སོགས་གཉིས་ལ། བྱེ་བྲག་པ་དང་རིག་པ་ཅན་པའི་ལུགས་ལ་ཡུལ་གཅིག་ཁོ་ན་

དབུ་མ་རྒྱན་གྱི་བརྗེད་བྱང་། 16
འཛིན་པའི་བློ་མི་སྲིད་པར་ཐལ། ཡན་ལག་ཅན་གྱི་རྫས་ལ་སོགས་པ་ཡོན་ཏན་
དང་ལས་དང་། འདུ་བས་ཁྱད་པར་དུ་བྱས་ནས་འཛིན་དགོས་པའི་ཕྱིར། གཉིས་
པ་ནི། ནོར་སོགས་བཞི་ལ། རྒྱལ་བ་པའམ་ཟད་བྱེད་པའི་ལུགས་ལ་དེ་མི་སྲིད་
པར་ཐལ། དངོས་པོ་ཐམས་ཅད་ནོར་བུའི་གཟི་ལྟར་དུ་མར་བདེན་པའི་ཕྱིར།
གསུམ་པ་ནི། ས་སོགས་བཞི་ལ། རྒྱང་འཕེན་གྱི་ལུགས་ལའང་བསལ་བ་སྔ་མ་
གཟུགས་སོགས། ཡུལ་དང་མིག་སོགས་དབང་པོ་ཀུན་འབྱུང་བཞི་འདུས་པའི་
རང་བཞིན་དུ་ཁས་བླངས་པའི་ཕྱིར་དང༌། བཞི་པ་ནི། སྙིང་སོགས་བརྒྱད་ལ།
གྲངས་ཅན་གྱི་ལུགས་ལའང་དེ་འཐད་པར་ཐལ། གཟུགས་སྒྲ་སོགས་དེ་ཙམ་ལྔ་
པོ་རྡུལ་མུན་སྙིང་སྟོབས་གསུམ་གྱི་བདག་ཉིད་དུ་གྱུར་པའི་ཡུལ་བློ་ལ་སྣང་བར་
འདོད་པའི་ཕྱིར། མ་ཁྱབ་ཅེ་ན། དེ་ཙམ་ལྔ་འཛིན་པའི་ཤེས་པ་ཆོས་ཅན། ཡུལ་
གྱི་གནས་ལུགས་ཇི་ལྟ་བ་བཞིན་འཛིན་པ་མིན་པར་ཐལ། དེ་ཙམ་ལྔ་པོ་བདེ་སྡུག་
བཏང་སྙོམས་གསུམ་གྱི་རང་བཞིན་དུ་བདེན། ཁྱོད་ལ་ཡུལ་གཅིག་ཁོ་ནའི་རྣམ་པ་
སྣང་བའི་ཕྱིར། ལྔ་པ་ནི། ཕྱི་སོགས་བཞི་ལ། རིག་བྱེད་གསང་བའི་མཐར་སྤུ་
བའི་ལུགས་ལའང་དེར་ཐལ། ཡུལ་སྣ་ཚོགས་སྣང་བའི་ཤེས་པ་རགས་པ་ཡིན་
པའི་ཕྱིར།
མདོ་སྡེ་པའི་ལུགས་དགག་པ་ནི། རྣམ་སོགས་བཞི་ལ། འདུས་མ་བྱས་
འཛིན་པའི་བློ་ཆོས་ཅན། ཡུལ་སྣ་ཚོགས་པའི་རྣམ་པ་ཅན་དུ་ཐལ། ཡི་གེའི་སྤྱི་སྟེ་.
སྒྲ་སྤྱི་དུ་མ་སྣང་བའི་ཕྱིར། རྣམ་སོགས་བརྒྱད་ལ། རྣམ་པ་སྣ་ཚོགས་མི་སྣང་

162
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བའི་ཤེས་པ་འགའ་ཞིག་ཡོད་ནའང་བདེན་པར་མ་གྲུབ་པར་ཐལ། བདེན་པར་
གྲུབ་པ་ལ་རིགས་པས་གནོད་པའི་ཕྱིར། རྣམ་ཤེས་ཆོས་ཅན། གཅིག་པུའི་རང་
བཞིན་དུ་མི་བདེན་པར་ཐལ། རྣམ་པ་སྣ་ཚོགས་སྣང་བའི་ཕྱིར། དཔེར་ན་རྣམ་པ་
དུ་མ་བཞིན།
རྣམ་རིག་པ་དགག་པ་ལ། འདོད་པ་བརྗོད། བདེན་རྫུན་བརྟགས། དེ་
དགག་པའོ། །དང་པོ་ནི། ཅི་སོགས་བཞི་ལ། ཇི་སྟེ་ཐོག་མ་མེད་པ་ནས་བརྒྱུད་
དེ་འོངས་པའི་དོན་སྣང་གི་བག་ཆགས་སྨིན་པས་སྤྲུལ་པས་ཏེ་བསྐྱེད་པའི་དོན་དུ་
སྣང་བའང་དོན་མེད་བཞིན་དུ་དོན་དུ་སྣང་བ་སྒྱུ་མའི་རང་བཞིན་དང་འདྲའོ་ཞེས་
ཟེར་རོ། །གཉིས་པ་ནི། དེ་སོགས་བཞི་ལ། ལྟ་བ་དེ་མདོ་སྡེ་པ་མན་ཆད་ཀྱི་
མངོན་ཞེན་ངན་པ་མང་པོའི་གཉེན་པོ་བྱེད་པས་དེ་དགེ་བས་ཏེ་བཟང་པོ་ཡིན་
ཡང་། གཉིས་མེད་ཀྱི་ཤེས་པ་བདེན་ནམ། བརྫུན་པ་མ་བརྟགས་གཅིག་པུ་ཉམས་
དགའ་བ་ཡིན། དང་པོ་ལྟར་ན།
གསུམ་པ་ལ་གཉིས། རྣམ་བདེན་པ་དང་། རྣམ་རྫུན་པའི་ལུགས་དགག་
པའོ། །དང་པོ་ལ་གསུམ། སྒོ་ང་ཕྱེད་ཚལ་པ། རྣམ་ཤེས་གྲངས་མཉམ་པ། སྣ་
ཚོགས་གཉིས་མེད་པའི་ལུགས་དགག་པའོ། །དང་པོ་ལ། ཐལ་བ་དགོད།
འདོད་པ་ལ་གནོད་པ་བསྟན་པ། དོན་ཁས་བླངས་པ་ལའང་སྐྱོན་མཚུངས་པ་
བསྟན་པའོ། །དང་པོ་ནི། གལ་སོགས་བཞི་ལ། རྣམ་ཤེས་དུ་མར་ཐལ། རྣམ་པ་
དུ་མ་དང་གཅིག་ཏུ་བདེན་པའི་ཕྱིར་དང་། རྣམ་པ་རྣམས་གཅིག་ཏུ་ཐལ། རྣམ་

163
དབུ་མ་རྒྱན་གྱི་བརྗེད་བྱང་།
ཤེས་དང་རྫས་གཅིག་ཏུ་བདེན་པའི་ཕྱིར། ཁྱབ་པ་མེད་ན། དེ་གཉིས་རྫས་སོ་
སོར་ཐལ། རྣམ་ཤེས་གཅིག་དང་རྣམ་པ་རྣམས་དུ་མར་བདེན་པའི་ཕྱིར། ཐལ་
བར་འདོད་ན། གཉིས་པ་ནི། རྣམ་སོགས་བཞི་ལ་རྣམ་པ་གཅིག་གཡོ་བར་མཐོང་
བའི་ཚེ་ཐམས་ཅད་གཡོ་བ་དང་། གཅིག་སེར་བའི་ཚེ་ཐམས་ཅད་སེར་པོར་
ཐལ། རྣམ་པ་རྣམས་གཅིག་ཡིན་པའི་ཕྱིར། གསུམ་པ་ནི། ཕྱི་སོགས་བཞི་
ལ༑ དོན་ཁས་བླངས་པའི་ལུགས་ལའང་རྣམ་པ་རྣམས་གཅིག་ཏུ་མི་བདེན་པར་
ཐལ། སྐྱོན་དེ་དག་བཟློག་ཏུ་མེད་པའི་ཕྱིར། གཉིས་པ་ནི། ཅི་སྟེ་སོགས་བཞི་
ལ༑ མིག་གི་རྣམ་ཤེས་རིགས་མཐུན་དུ་མ་ཅིག་ཅར་དུ་མི་སྐྱེ་བར་ཐལ། རྡུལ་ཆ་
མེད་དུ་མ་ཅིག་ཅར་ཚོགས་པ་ལ་བཀོད་པའི་སྐྱོན་དེ་མཚུངས་པའི་ཕྱིར། གསུམ་
པ་ནི། གལ་སོགས་བརྒྱད་ལ། རྣམ་པ་སྣ་ཚོགས་པ་དེ་ཤེས་པ་གཅིག་གི་རང་
བཞིན་དུ་བདེན་ནོ་ཞེ་ན། གཅེར་བུ་བ་རིག་བྱེད་གསང་བའི་མཐར་སྤྱི་བའི་ལུགས་
ལྟར་ཡུལ་སྣ་ཚོགས་སྣང་བའི་ཤེས་པ་གཅིག་བདེན་འདོད་ན་རྣམ་པ་སྣ་ཚོགས་
སྣང་ན་གཅིག་ཏུ་མི་བདེན་པས་ཁྱབ། རིན་པོ་ཆེ་སྣ་ཚོགས་པའི་ཕུང་པོ་བཞིན།
ཤེས་པའང་རྣམ་པ་སྣ་ཚོགས་པ་སྣང་བ་ཡིན་ནོ། །རྣམ་པ་རྣམས་གཅིག་ཏུ་འདོད་
ན༑ སྔོ་སེར་སོགས་རྣམ་པ་སྣ་ཚོགས་པའི་རྣམ་པ་སྣང་བ་དང་། སྒྲིབས་མ་
སྒྲིབས་ལ་སོགས་པའི་རྣམ་པ་ཐ་དད་པ་དུ་མ་སྣང་བ་འདི་མི་འཐད་པར་ཐལ།
རྣམ་པ་སྣ་ཚོགས་པ་རྣམས་གཅིག་ཏུ་བདེན་པའི་ཕྱིར།
རྣམ་རྫུན་པ་དགག་པ་ལ། འདོད་པ་བརྗོད་པ་དང་། དེ་དགག་པའོ། །ཅི་

164 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སོགས་བཞི་ལ། ཁོ་ན་རེ། རྣམ་པ་རྫས་གཅིག་དང་ཐད་དད་ལ་བཀོད་པའི་སྐྱོན་
དེ་ཁོ་བོ་ལ་མེད། རྣམ་པ་འདི་རྣམ་པ་དངོས་པོར་མེད་བཞིན་དུ་སྣང་བ་ཡིན་ནོ་
ཞེས་ཟེར་རོ། གཉིས་པ་ལ། རྣམ་པ་མྱོང་བ་མི་འཐད་པར་ཐལ་བ། སྤྱིར་ཤེས་པ་
མི་འཐད་པར་ཐལ་བ་སོགས་བརྒྱད་ཡོད་པའི་དང་པོ་ནི། གལ་སོགས་བཞི་
ལ༑ རྣམ་པ་ཆོས་ཅན། གསལ་བར་ཚོར་ཞིང་མྱོང་བ་མི་འཐད་པར་ཐལ།
དངོས་པོར་མེད་པའི་ཕྱིར། ཁྱབ་པར་ཐལ། རྣམ་པའི་དངོས་པོ་ལས་ཐ་དད་པས་
ཏེ་རྣམ་པས་དབེན་པའི་ཤེས་པ་མ་དམིགས་པའི་ཕྱིར། གཉིས་པ་ནི། འདི་
སོགས་བཞི་ལ། ཤེས་པ་ཆོས་ཅན། རྣམ་པ་ཤེས་པ་མི་འཐད་པར་ཐལ། ཁྱོད་ལ་
རྣམ་པ་མེད་པའི་ཕྱིར། དཔེར་ན། སྡུག་བསྔལ་ལ་བདེ་བ་དང་། དཀར་པོ་ལ་
སྔོན་པོ་མེད་པས་མི་ཤེས་པ་བཞིན་ནོ། །དངོས་སུ་མྱོང་བ་མི་འཐད་པ་ནི། རྣམ་
སོགས་བཞི་ལ། རྣམ་པ་ཆོས་ཅན། དངོས་སུ་མྱོང་བ་མི་འཐད་པར་ཐལ། ཤེས་
པའི་རྫས་མིན་པའི་ཕྱིར། ནམ་མཁའི་མེ་མེ་ཏོག་བཞིན། བརྟགས་མྱོང་མི་འཐད་པ་
ནི༑ མེད་སོགས་བཞི་ལ། ཤེས་པ་ཆོས་ཅན། རྣམ་པ་བརྟགས་ནས་མྱོང་བ་མི་
འཐད་པར་ཐལ། རྣམ་པ་ལ་ཁྱེད་རྣམ་ལྡན་དུ་བསྐྱེད་པའི་ནུས་པ་མེད་པའི་ཕྱིར།
དཔེར་ན། རྟ་རྒྱུ་བཞིན། ཁྱབ་པར་ཐལ། དངོས་པོར་མེད་ན་རང་སྣང་མཁན་གྱི་
ཤེས་པ་བསྐྱེད་པའི་ནུས་པ་མེད་དགོས་པའི་ཕྱིར། ཤར་རྡུལ་ཉེ་བར་སྣང་། ནུབ་
རྡུལ་རིང་བར་གནས་པའི་ཤེས་པ་ཆོས་ཅན། ཤར་རྡུལ་ཉེ་བར་སྣང་བའི་ཆ་དེ་
ནུབ་རྡུལ་རིང་བར་སྣང་བའི་ཆ་ཡིན་པར་ཐལ། ཤར་རྡུལ་ཉེ་བར་སྣང་བ་གང་

དབུ་མ་རྒྱུན་གྱི་བརྗེད་བྱང་། 165
ཞིག །ཁྱོད་ཆ་མེད་ཡིན་པའི་ཕྱིར། འདོད་ན། ཤར་རྡུལ་རིང་བར་སྣང་བར་ཐལ།
དེའི་ཕྱིར། འདོད་ན་མངོན་སུམ་གྱིས་བསལ་ལོ།།
རྣམ་ཤེས་འབྲེལ་མེད་དུ་ཐལ་བ་ནི། གང་སོགས་བཞི་ལ། ཤེས་པ་མྱོང་
བའི་ཚེ་རྣམ་པ་སྣ་ཚོགས་མྱོང་བར་མི་འཐད་པར་ཐལ། རྣམ་པ་དང་ཤེས་པ་
འབྲེལ་བ་མེད་པའི་ཕྱིར། དེར་ཐལ། བདག་གཅིག་དེ་བྱུང་གི་འབྲེལ་བ་མེད་
པའི་ཕྱིར། རེས་འགའ་འབྱུང་བར་མི་འཐད་པར་ཐལ་བ་ནི། རྒྱུ་སོགས་བཞི་
ལ༑ རྣམ་པ་རྣམས་ལ་རྒྱུ་ཡོད་དམ་མེད། མེད་ན། རྣམ་པ་ཆོས་ཅན། རེས་
འགའ་འབྱུང་བ་མི་འཐད་པར་ཐལ། རྒྱུ་མེད་པའི་ཕྱིར། རྟགས་མ་གྲུབ་ན།
གཞན་དབང་དུ་ཐལ། འཁྲུལ་བའི་རྒྱུ་ལས་སྐྱེས་པའི་ཕྱིར།
འཛིན་རྣམ་འབའ་ཞིག་པར་ཐལ་བ་ནི། དེ་སོགས་བཞི་ལ། གཟུང་རྣམ་
གྱིས་དབེན་པའོ་ཞེ་ན། ཤེས་པ་ཆོས་ཅན། གཟུང་རྣམ་མེད་པར་འཛིན་རྣམ་
འབའ་ཞིག་པར་ཐལ། གཟུང་རྣམ་གྱིས་དབེན་པའི་ཤེས་པ་ཡིན་པའི་ཕྱིར།
འདོད་ན། གཟུང་རྣམ་གྱིས་དབེན་པའི་ཤེལ་སྒོང་ལྟ་བུའི་འཛིན་རྣམ་མེད་པར་
ཐལ། དམིགས་རུང་མ་དམིགས་པའི་ཕྱིར།
གཞན་དབང་དུ་ཐལ་བ་ནི། འདི་སོགས་བཞི་ལ། ཁོ་ན་རེ། དོན་ལ་མེད་
ཀྱང་འཁྲུལ་བའི་དབང་གིས་རྣམ་པ་སྣང་བ་ཡིན་ཞེ་ན། རྣམ་པ་ཆོས་ཅན། གཞན་
དབང་དུ་ཐལ། འཁྲུལ་བ་ལ་རག་ལས་པ་སྟེ་འཁྲུལ་བའི་མཐུ་ལས་བྱུང་བའི་
ཕྱིར། བདེན་པའི་དུ་བྲལ་སྒྲུབ་པ་ནི། དངོས་སོགས་བཞི་ལ། དངོས་པོ་ཆོས་

166
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཅན། བདེན་པའི་དུ་མར་མ་གྲུབ་པར་ཐལ། བདེན་པའི་གཅིག་མེད་པའི་ཕྱིར།
ཁྱབ་པ་སྒྲུབ་པ་ནི། གཅིག་སོགས་བཞི་ལ། བདེན་པའི་གཅིག་དང་དུ་མར་མ་
གྲུབ་ན་བདེན་པར་མེད་དགོས་པར་ཐལ། གཅིག་དང་དུ་མ་ལས་མ་གཏོགས་
པའི་དངོས་པོ་མེད་པའི་ཕྱིར། དེར་ཐལ། གཅིག་དང་དུ་མ་གཉིས་ཕན་ཚུན་
སྤངས་འགལ་ལ་བརྟེན་པའི་དངོས་འགལ་ཡིན་པའི་ཕྱིར།
ཀུན་རྫོབ་ཏུ་དངོས་པོ་ཡོད་པར་བསྟན་པ་ལ། དངོས་པོ་དང་། ཀུན་རྫོབ་
ཀྱི་ངོ་བོ་ངོས་བཟུང་། འཁྲུལ་རྒྱུ་བདེན་པ་བཀག་པའོ། །དང་པོ་ནི། དེ་སོགས་
བཞི་ལ། དངོས་པོ་འདི་དག་ཆོས་ཅན། རྫུན་པར་ཐལ། གཞི་གྲུབ་བདེན་པར་
གྲུབ་པ་བཀག་ཟིན་པ་དེའི་ཕྱིར། ཕྱི་མ་གཉིས་ལ། དེ་ཆོས་ཅན། བདེན་པར་
གྲུབ་པ་བདག་གིས་དགག་མི་རིགས་པར་ཐལ། བདེན་པར་ཚད་མས་གྲུབ་པའི་
ཕྱིར། ཡང་ན་ཚད་མས་དགག་མི་རིགས་པར་ཐལ། འདོད་པ་ཙམ་གྱིས་བཞག་
པ་མ་ཡིན་པར་བདག་རྒྱུ་སྔ་མ་ལས་འབྱུང་བའི་ཕྱིར། གཉིས་པ་ནི། མ་སོགས་
བཞི་ལ། མཐར་ཐུག་དཔྱོད་པའི་རིགས་པས་དཔྱད་མི་བཟོད་པ་དང་། སྐྱེ་འཇིག་
བྱེད་པ་དང་དོན་བྱེད་ནུས་པ་གསུམ་ཆོས་ཅན། ཀུན་རྫོབ་བདེན་པ་ཡིན་ཏེ། ཐ་
སྙད་པའི་ཚད་མས་རྙེད་དོན་ཡིན་པའི་ཕྱིར། གསུམ་པ་ནི། བརྟགས་སོགས་
བརྒྱད་ལ། བུམ་པ་སོགས་ལ་རྒྱུ་བདེན་པ་མེད་ན་མི་རུང་། ཞེས་པ་དེས་ལེགས་
པ་སྨྲས་པ་མིན་པར་ཐལ། རྒྱུ་བདེན་པ་མེད་ཀྱང་རིགས་འདྲ་སྔ་མ་ལས་འབྲས་བུ་
ཕྱི་མ་འབྱུང་བའི་ཕྱིར། རྒྱུ་བདེན་པ་མི་སྲིད་པར་ཐལ། བདེན་པ་བཀག་ཟིན་པའི་

དབུ་མ་རྒྱན་གྱི་བརྗེད་བྱང་། 167
ཕྱིར།
དེ་ལ་ཀླན་ཀ་སྤང་བ་ལ། མངོན་སུམ་དང་འགལ་བ་སྤང་བ་དང་། ལུང་
འགལ་སྤང་བ། དོན་དམ་པའི་བདེན་པ་བསྟན། དེ་ལ་རྩོད་པ་སྤང་བ། ཀུན་རྫོབ་
ཀྱི་ངོ་བོ་ངོས་བཟུང་བ། ཐེག་པ་ཆེན་པོའི་ངོ་བོ་དེ་དང་གཞན་ལས་ཁྱད་འཕགས་
ཚུལ། ལུགས་འདི་རྟོགས་ན་སྙིང་རྗེ་དང་དད་པ་སྐྱེ་བའི་རྒྱུ་མཚན་ནོ། །དང་པོ་
ནི༑ དངོས་སོགས་བཞི་ལ། བདེན་པར་གྲུབ་པའི་དངོས་པོ་མེད་ན། མངོན་སུམ་
དང་འགལ་ལོ་ཞེ་ན། བདེན་པ་བཀག་པས་མངོན་སུམ་དང་འགལ་བའི་སྐྱོན་མེད་
པར་ཐལ། མཐར་ཐུག་དཔྱོད་པའི་རིགས་པས་དཔྱད་བཟོད་ཀྱི་དངོས་པོ་བཀག་
གི་ཐ་སྙད་པའི་ཚད་མས་རྙེད་དོན་མ་བཀག་པའི་ཕྱིར། ཇི་སྐད་བཤད་པའི་མངོན་
སུམ་དང་འགལ་བ་ལ་སོགས་པའི་སྐྱོན་མེད་པར་ཐལ། ཡོད་པ་དང་མེད་པ་
གཉིས་ཀ་གཉིས་མིན་སོགས་མཐའ་བཞི་པོ་བདེན་པར་ཁས་མ་བླངས་པའི་
ཕྱིར། གཉིས་པ་ནི། དེ་ཕྱིར་སོགས་བཞི་ལ། ལུང་ལས་ཆོས་ཐམས་ཅད་མ་
སྐྱེས་པ་མ་འགགས་པར་གསུངས་པ་ལ་རྒྱུ་མཚན་ཡོད་དེ། ཡང་དག་པར་གྲུབ་
པའི་དངོས་པོ་མེད་པའི་ཕྱིར། གསུམ་པ་ནི། དམ་སོགས་བཅུ་གཉིས་ལ། མྱུ་གུ་
བདེན་མེད་ཆོས་ཅན། རྣམ་གྲངས་པའི་དོན་དམ་པའི་བདེན་པར་ཐལ། རིགས་
ཤེས་རྗེས་དཔག་གིས་རྙེད་དོན་གང་ཞིག ཁྱོད་གོམས་པ་ལས་མཉམ་གཞག་མི་
རྟོག་ཡེ་ཤེས་གསར་དུ་འབྱུང་བའི་ཕྱིར། དོན་དམ་པར་སྤྲོས་པ་ཀུན་ལས་གྲོལ་
བར་ཐལ། དགག་བྱ་བདེན་སྐྱེ་མེད་པ་བཞིན་བདེན་པའི་སྐྱེ་མེད་ཀྱང་དོན་དམ་

168 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་མེད་པའི་ཕྱིར། རྟགས་མ་གྲུབ་ན། སྐྱེ་མེད་དོན་དམ་པར་མ་གྲུབ་པར་ཐལ།
དགག་བྱ་བདེན་སྐྱེ་མེད་པའི་ཕྱིར། ཁྱབ་པར་ཐལ། བདེན་སྐྱེ་མེད་ན་མཉམ་
གཞག་གི་གཟིགས་ངོར་དེ་བཀག་པའི་ཚིག་གི་སྒྲ་མི་སྦྱོར་བའི་ཕྱིར། དེར་ཐལ།
དགག་གཞི་མེད་པ་ལ་དགག་སྒྲ་སྦྱོར་བ་མེད་པའི་ཕྱིར། རྟོག་བཏགས་ལ་དགག་
སྒྲ་སྦྱོསྦྱོར་ཞེ་ན། དེ་ཆོས་ཅན། ཀུན་རྫོབ་པར་འགྱུར་གྱི་བདེན་པར་མ་གྲུབ་པར་
ཐལ། དགག་བྱ་རྟོག་བཏགས་བཀག་པའི་བཀག་པ་ཡིན་པའི་ཕྱིར།
རྩོད་སྤོང་ལ། བླུན་པོས་སྟོང་ཉིད་མངོན་སུམ་དུ་རྟོགས་པར་ཐལ་བ།
སྟོང་ཉིད་རྟོགས་པའི་གང་ཟག་མེད་པར་ཐལ་བ། སྒྲུབ་ངག་མེད་པར་ཐལ་བ།
ལས་འབྲས་སོགས་མེད་པར་ཐལ་བའོ། །དང་པོ་ལ་རྩོད་པ་དང༌། ལན་ནོ། །
དང་པོ་ནི། འོ་ན་སོགས་བཞི་ལ། མི་མཁས་པ་གནག་རྫི་སོགས་ཀྱིས་ཀྱང་སྟོང་
ཉིད་མངོན་སུམ་དུ་རྟོགས་པར་ཐལ། དངོས་པོ་མངོན་སུམ་དུ་རྟོགས་པ་གང་
ཞིག །དངོས་པོ་ཐམས་ཅད་བདེན་མེད་ཀྱི་ངོར་སྐྱེས་པའི་ཕྱིར་ཞེ་ན། གཉིས་པ་
ནི། མ་ཡིན་སོགས་བཞི་ལ། །དངོས་པོ་བདེན་མེད་ཡིན་ཀྱང་གནག་རྫི་ལ་སོགས་
པས་སྟོང་ཉིད་མངོན་སུམ་དུ་མི་རྟོགས་པའི་རྒྱུ་མཚན་ཡོད་དེ། ཐོག་མ་མེད་པ་
ནས་དངོས་པོ་བདེན་པར་སྒྲོ་བཏགས་པའི་འཁྲུལ་པས་རྒྱུད་བསླད་པ་ཡིན་པའི་
ཕྱིར།
གཉིས་པ་ནི། འོ་ན། སྟོང་ཉིད་རྟོགས་པའི་གང་ཟག་མེད་པར་འགྱུར་རོ་
ཞེ་ན། དེ་སོགས་བཞི་ལ། བླུན་པོས་མི་རྟོགས་ཀྱང་སྟོང་ཉིད་རྟོགས་པའི་གང་

དབུ་མ་རྒྱན་གྱི་བརྗེད་བྱང་། 169
ཟག་ཡོད་པར་ཐལ། ཚོགས་སྦྱོར་ལ་གནས་པའི་བྱང་ཆུབ་སེམས་དཔའ་རྣམས་
ཀྱིས་གཏན་ཚིགས་ཡང་དག་ལ་བརྟེན་ནས་རྟོགས། ས་ལ་གནས་པའི་སེམས་
དཔའ་རྣམས་ཀྱིས་རྣལ་འབྱོར་མངོན་སུམ་གྱིས་གཟིགས་པའི་ཕྱིར།
གསུམ་པ་ནི། གཞུང་སོགས་བཞི་ལ། དངོས་པོ་བདེན་པར་མེད་ཀྱང་
རྟགས་སྦྱོར་སྒྲུབ་ངག་སོགས་མེད་པའི་སྐྱོན་མེད་པར་ཐལ། ཐུན་མོང་མ་ཡིན་པའི་
གྲུབ་མཐའ་ལ་གྲགས་པའི་ཆོས་ཅན་སོགས་སྤངས་ནས་མཁས་པ་ནས་བྱིས་པའི་
བར་ལ་གྲགས་པའི་དངོས་པོར་སྣང་ཙམ་འདི་ཆོས་ཅན་སོགས་སུ་འཇོག་པའི་
ཕྱིར། དེ་མིན་ན་ཆོས་ཅན་གཞི་མ་གྲུབ་པས་ཕྱོགས་ཀྱི་སྐྱོན་དུ་འགྱུར་བ་སོགས་ལ་
ལན་གདབ་མི་ནུས་པར་ཐལ། ཐུན་མོང་མ་ཡིན་པའི་གྲུབ་མཐས་བརྟགས་པ་ཁོ་ན་
ལ་བརྟགས་སྦྱོར་དོན་གསུམ་འཇོག་པའི་ཕྱིར། ཁོ་བོ་ལ་བསྒྲུབ་བྱ་སྒྲུབ་བྱེད་
བཞག་ཏུ་མི་རུང་བའི་སྐྱོན་མེད་པར་ཐལ། མཁས་པ་ནས་བྱིས་པའི་བར་གྱི་རྟོག་
མེད་ཤེས་པ་ལ་སྣང་བའི་དངོས་པོ་སྣང་ཙམ་འདི་མི་འགོག་པའི་ཕྱིར།
ལས་འབྲས་མི་འཐད་པར་ཐལ་བ་ལ། སྐྱེ་བ་སྔ་ཕྱི་མི་འཐད་པར་ཐལ་
བ༑ ཀུན་ཉོན་མི་འཐད་པར་ཐལ་བ། ཚོགས་རྫོགས་པ་མི་འཐད་པར་ཐལ་བའོ།།
དང་པོ་ལ། རྟགས་དགོད། དེ་སྒྲུབ་པ། རྟག་ཆད་ཀྱི་སྐྱོན་མེད་པ། སྲིད་པ་ལས་
ཐར་བ་སྲིད་པར་བསྟན་པའོ། །དང་པོ་ནི། དེ་སོགས་བཞི་ལ། སྐྱེས་མ་ཐག་གི་
དངོས་པོ་མེད་པའི་རྟོག་པ་འདི་ཆོས་ཅན། རིགས་འདྲ་སྔ་མ་སྔོན་དུ་སོང་སྟེ།
རིག་པ་ཡིན་པའི་ཕྱིར། འདོད་ཆགས་གོམས་པ་བཞིན། གཉིས་པ་ནི་འདི་སོགས་

1TO
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དགུ་ལ། དེ་ཆོས་ཅན། དོན་ཆ་མེད་ཀྱི་སྟོབས་ལས་མ་བྱུང་བར་ཐལ། དེ་མེད་
པའི་ཕྱིར་དང་། དངོས་པོ་བདེན་པ་བཀག་པའི་ཕྱིར། རྒྱུ་མེད་མིན་པར་ཐལ། 
རིམ་གྱིས་འབྱུང་བའི་ཕྱིར། ངོ་བོ་རྟག་པ་མིན་པར་ཐལ། རྟག་ཏུ་འབྱུང་བ་མ་
ཡིན་པའི་ཕྱིར། དེས་ན་རིག་པ་སྔོན་དུ་སོང་སྟེ། རིག་པ་ཡིན་པའི་ཕྱིར། གསུམ་
པ་ནི། དེ་སོགས་བཞི་ལ། དབུ་མའི་ལུགས་ལ་རྟག་ཆད་ཀྱི་སྐྱོན་མེད་པར་ཐལ།
རྒྱུ་ལོག་རྗེས་སུ་འབྲས་བུ་ལྡོག་པས་རྟག་པ་དང༌། རྒྱུ་ལས་འབྲས་བུ་མི་འབྱུང་
བས་ཆད་པའི་སྐྱོན་མེད་པའི་ཕྱིར། ས་བོན་ལས་མྱུ་གུ་འབྱུང་བ་བཞིན། བཞི་པ་
ནི༑ ཆོས་སོགས་བཞི་ལ། བྱང་སེམས་འཕགས་པ་ཆོས་ཅན། བདེན་འཛིན་གྱི་
མདུན་
རྒྱུ་ལས་བྱུང་བའི་ཉོན་མོངས་སྒྲིམ་མི་དགོས་པར་སྤོང་བར་འགྱུར་ཏེ། སྟོང་ཉིད་
མཐོང་ཟིན་གོམས་པར་བྱེད་པའི་ཕྱིར། གཉིས་པ་ནི། རྒྱུ་སོགས་བཞི་ལ། ཀུན་
ཉོན་བདེན་པ་བཀག་པས་འཁོར་འདས་ཀྱི་རྣམ་གཞག་འཁྲུགས་ཤིང་ཉམས་པའི་
སྐྱོན་མེད་པར་ཐལ། རྒྱུ་འབྲས་ཀུན་རྫོབ་ཏུ་ཁས་བླངས་པའི་ཕྱིར། གསུམ་པ་
ནི༑ འདི་སོགས་རྣམས་ལ། ཚོགས་དྲི་མེད་གསོག་པའང་ལུགས་འདི་ལ་མི་
རུང་བར་ཐལ། རྒྱུ་འབྲས་བདེན་པ་བཀག་ནས་རྫུན་པ་འཇོག་པའི་ཕྱིར། སྟོང་
ཉིད་ཀྱི་ལྟ་བས་ཀུན་ནས་བསླངས་པའི་བསོད་ནམས་ཆོས་ཅན། འབྲས་བུ་རྣམ་
དག་ཏུ་འབྱུང་སྟེ། རྒྱུ་རྣམ་དག་ཡིན་པའི་ཕྱིར། འཇིག་རྟེན་པའི་ཡང་དག་པའི་ལྟ་
བས་ཀུན་ནས་བསླངས་པའི་སྲོག་གཅོད་སྤོང་བའི་ཚུལ་ཁྲིམས་སོགས་བཞིན།
བདེན་འཛིན་གྱིས་ཀུན་ནས་བསླངས་པའི་བསོད་ནམས་ཆོས་ཅན། ཆོས་རྟགས་

171
དབུ་མ་རྒྱན་གྱི་བརྗེད་བྱང་།
གོ་ལྡོག ལོག་ལྟའི་སྟོབས་ལས་བྱུང་བའི་འདོད་ལོག་བཞིན། སྟོང་ཉིད་ཀྱི་ལྟ་
བས་ཀུན་ནས་མ་བསླངས་པའི་སྦྱིན་པ་ཆོས་ཅན། ཁྱོད་ཀྱི་འབྲས་བུ་སྟོབས་ཆུང་
སྟེ༑ ཁྱོད་རྒྱུ་ཕྱིན་ཅི་ལོག་ལས་བྱུང་བའི་ཕྱིར། བདག་དང་བདག་གིར་འཛིན་པ་
ལས་འབྱུང་བའི་འབྲས་བུ་བཞིན། དེར་ཐལ། དངོས་པོར་བདེན་པར་གྲུབ་པ་ལ་
ཚད་མས་གནོད་པའི་ཕྱིར། སྨིག་རྒྱུ་ཆུར་འཛིན་པ་བཞིན། སྟོང་ཉིད་ཀྱིས་ཀུན་
ནས་བསླངས་པའི་སྦྱིན་པ་ཆོས་ཅན། འབྲས་བུ་རྣམ་དག་འབྱུང་སྟེ། རྒྱས་པའི་རྒྱུ་
རྣམ་དག་ལས་འབྱུང་བའི་ཕྱིར། ས་བོན་གྲུང་པོའི་མྱུ་གུ་འབྱུང་བ་བཞིན།
ཀུན་རྫོབ་པའི་ངོ་བོ་ངོས་བཟུང་བ་ནི། རྒྱུ་སོགས་བརྒྱད་ལ། རྒྱུ་འབྲས་
ཀྱིས་བསྡུས་པའི་ཆོས་འདི་རྣམས་ཆོས་ཅན། ཤེས་པའི་རྫས་ལས་གཞན་མིན་པར་
ཐལ། མངོན་སུམ་ཚད་མས་ཉམས་སུ་མྱོང་བའི་ཚུལ་གྱིས་གྲུབ་པའི་ཕྱིར། ཁྱབ་
པར་ཐལ། རྟགས་དེ་ཡིན་ན་ཤེས་པའི་རྫས་སུ་གནས་དགོས་པའི་ཕྱིར། དེ་ཆོས་
ཅན། ཐ་སྙད་དུ་སེམས་ཙམ་གྱིས་བདག་ཉིད་དུ་ཤེས་པར་བྱ་སྟེ། ཕྱི་དོན་གྱིས་
དབེན་པའི་ཕྱིར། དོན་དམ་པར་སེམས་ཙམ་དུ་མ་གྲུབ་སྟེ། དོན་དམ་པར་གཅིག་
དང་དུ་མ་དང་བྲལ་བའི་ཕྱིར།
ཐེག་ཆེན་གྱི་ངོ་བོ་དེ་དང་གཞན་ལས་འཕགས་ཚུལ་ནི། ཚུལ་སོགས་
བཅུ་གཉིས་ལས། ཚོགས་སྦྱོར་བའི་སེམས་དཔའ་ཆོས་ཅན། དེ་ཁོ་ན་ཉིད་ཀྱི་དོན་
ཅན་གྱི་ཐེག་པ་ཆེན་པོ་བ་ཐོབ་པར་འགྱུར་ཏེ། ཐ་སྙད་ཙམ་དུ་སེམས་ཙམ་གྱི་ཚུལ་
དང་། དོན་དམ་པར་རང་བཞིན་མེད་པའི་ཚུལ་གཉིས་ཀྱི་ཤིང་རྟ་ལ་ཞོན། སྔར་

172
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཤད་པའི་རིགས་པའི་སྲབ་སྐྱོགས་འཇུག་པར་བྱེད་པ་ཡིན་པའི་ཕྱིར། དུས་
དཔག་མེད་འཁོར་བ་ཇི་སྲིད་དུ་འཆི་བ་མེད་པའི་གོ་འཕང་ལ་གནས་པའི་རྒྱུ་ཡང་
དག་པའི་བདུད་རྩི་རང་བཞིན་མེད་རྟོགས་ཀྱི་ཤེས་རབ་ཆོས་ཅན། ཁྱབ་འཇུག་
དང་དབང་ཕྱུག་སོགས་ཀྱི་ཕྱི་རོལ་པ་ཐམས་ཅད་དང་། འཇིག་རྟེན་གྱི་སྤྱི་བོ་ཉན་
རང་དགྲ་བཅོམ་པ་རྣམས་ཀྱིས་ཀྱང་ཉམས་སུ་མི་མྱོང་བར་ཐལ། ཐུགས་རྗེ་དག་
པའི་རྒྱུ་ཅན་གྱི་དེ་བཞིན་གཤེགས་པ་ཉག་གཅིག་གིས་རང་དབང་དུ་མངོན་སུམ་དུ་
མྱོང་བའི་པའི་ཕྱིར།
ལུགས་འདི་རྟོགས་ན་སྙིང་རྗེ་དང་དད་པ་སྐྱེ་བའི་རྒྱུ་མཚན་ནི། དེ་སོགས་
བརྒྱད་ལ། ཚོགས་སྦྱོར་བའི་སེམས་དཔའ་དག་ཆོས་ཅན། ཕྱི་རོལ་པ་རྣམས་ལ་
སྙིང་རྗེ་སྐྱེ་བའི་རྒྱུ་མཚན་ཡོད་དེ། དེ་དག་ཐར་ལམ་ཕྱིན་ཅི་ལོག་ཏུ་སྟོན་པའི་གྲུབ་
མཐའ་ལ་འཆེལ་ཞིང་གཞོལ་བར་མཐོང་བའི་ཕྱིར། བློ་གྲོས་ཀྱི་ནོར་དང་ལྡན་པའི་
ཚོགས་སྦྱོར་ལ་གནས་པའི་བྱང་སེམས་ཆོས་ཅན། ཐུབ་པ་ལ་གུས་པ་ཆེན་པོ་སྐྱེ་
བར་འགྱུར་ཏེ། ཐུབ་པའི་ལུགས་ལས་ལུགས་གཞན་ཐམས་ཅད་ཐར་ལམ་ལས་
ཕྱིན་ཅི་ལོག་ཏུ་གྱུར་པས་སྙིང་པོ་མེད་པར་གཟིགས་པའི་ཕྱིར།
བཤད་པ་ཡོངས་སུ་རྫོགས་པའི་བྱ་བ་ནི། བསྟན་བཅོས་འདི་སློབ་དཔོན་
ཞི་བ་འཚོས་མཛད་ལ། དེའི་ཡོན་ཏན་ནི་བདག་དང་སོགས་སོ། །ངག་གི་དབང་
ཕྱུག་ནི་རྗེ་བཙུན་འཇམ་པའི་དབྱངས་སོ། །ཟེ་འབྲུ་སྤྱི་བོས་ལེན་པ་ནི་དེ་ལ་དངོས་
སུ་ཆོས་ཉན་པའོ།།

173
དབུ་མ་རྒྱན་གྱི་བརྗེད་བྱང་།
མཁས་པའི་དབང་པོ་དཔལ་ལྡན་ཞི་བ་འཚོས། །ལེགས་པར་བཤད་པ་
དབུ་མའི་རྒྱན་འདི་ལ། ། བླ་མའི་གསུང་བཞིན་བརྗེད་བྱང་འདི་བྱས་པས། །འགྲོ་
ཀུན་ཐེག་མཆོག་ལུགས་ལ་མཁས་པར་ཤོག །བདག་ཀྱང་དལ་བའི་རྟེན་བཟང་
ཐོབ་གྱུར་ནས། །བཤེས་གཉེན་མཆོག་རྣམས་གུས་པས་བསྟེན་བྱེད་ཅིང་། ། ལྟ་
ངན་ལོག་པའི་གཡང་ས་རབ་སྤངས་ནས། །མཁས་པའི་དབང་པོ་ཞི་འཚོ་འདྲ་
བར་ཤོག། །།
ཁམས་གསུམ་གྱི་བླ་མ་ཐམས་ཅད་མཁྱེན་པ་བློ་བཟང་གྲགས་པའི་
གསུང་རྒྱལ་ཚབ་ཆོས་རྗེས་བརྗེད་བྱང་དུ་བྱས་པ་དགེ་བར་གྱུར་ཅིག །འདིས་
ཀྱང་སངས་རྒྱས་ཀྱི་བསྟན་པ་རིན་པོ་ཆེ་ཕྱོགས་ཐམས་ཅད་ནས་སྒོ་ཐམས་ཅད་དུ་
དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།མངྒལཾ།།

ਵੀ
ਜੋ 

175
༄༅། །དབུ་མ་ལྟ་བའི་ཁྲིད་ཡིག་བཞུགས་སོ།།
༧རྗེ་ཙོང་ཁ་པ་བློ་བཟང་གྲགས་པ། ༡༣༥༧-༡༤༡༩
།ན་མོ་གུ་རུ་ཨཱརྱ་མཉྩ་ཤྲཱི་ཡེ། རྟེན་འབྲེལ་སྣ་ཚོགས་ལ་བརྟེན་
ནས། །གནས་ལུགས་ཇི་བཞིན་སྟོན་བྱ་སྟེ། །སྐྱབས་སོང་ཚོགས་བསགས་སྒྲིབ་པ་
སྦྱངས། །རྟེན་འབྲེལ་ལུགས་འབྱུང་ལུགས་ལྡོག་སྒོམ། །སྐུ་གསུང་ཐུགས་ཀྱི་
རང་བཞིན་དང༌། །ཟབ་མོ་གདམས་པ་བདག་གིས་ནི། །སྐལ་ལྡན་བྱང་ཆུབ་སྒྲུབ་
པ་པོས། །སྣང་སྟོང་འཁོར་འདས་ཆོས་རྣམས་ཀུན། །རྟེན་འབྲེལ་གང་ཡང་རང་
བཞིན་མེད། །ཏིང་ངེ་འཛིན་ལ་མཉམ་པར་བཞག །ལུས་ངག་ཡིད་གསུམ་ཕུང་
པོའི་ཚོགས། །གང་ཡང་བདག་ཏུ་མ་གྲུབ་ལ། །དེ་ལས་གཞན་དུ་བདག་མེད་
པས། །བདག་མེད་དོན་འདི་ཤེས་པར་བྱ། །ཕུང་པོ་ལྔ་དང་སྐྱེ་མཆེད་དང་། །
འབྱུང་བ་འབྱུང་འགྱུར་དགེ་མི་དགེ །སྣང་སྟོང་འཁོར་འདས་ཆོས་རྣམས་ཀུན། །
རྟེན་འབྲེལ་གང་ཡང་རང་བཞིན་མེད། །སྐྱེ་འགག་གནས་པ་དང་བྲལ་ཞིང་། །
ཡོད་མེད་ཡིན་མིན་བརྗོད་ལས་འདས། །སྤྲོས་བྲལ་དབྱེར་མེད་ཟབ་ཞི་འདི། །
གང་གིས་ཤེས་པས་མྱ་ངན་འདས། །སྲིད་ཞི་མཉམ་ཉིད་ཀྱི་ལྟ་བའི་ཁྲིད་ཀྱི་རྡོ་རྗེའི་
ཚིག་དགེའོ།། །།
༄༅། །བླ་མ་དང་རྗེ་བཙུན་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
འདིར་སྲིད་ཞི་མཉམ་ཉིད་ཀྱི་ལྟ་བའི་ཁྲིད་སྟོན་པར་བྱེད་པ་ལ་དོན་གསུམ་སྟེ།

176
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྔོན་འགྲོ་དང་། དངོས་གཞི་དང་། རྗེས་ལ་ངོ་སྤྲད་པའོ། །དེ་ཡང་རྟེན་འབྲེལ་སྣ་
ཚོགས་ལ་བརྟེན་ནས་གནས་ལུགས་ཇི་བཞིན་སྟོན་བྱ་སྟེ། ཞེས་གསུངས་པ་ནི་
ཐམས་ཅད་ཀྱིས་མདོར་བསྟན་པའོ། །དེ་ནས་རིམ་པ་བཞིན་དུ་བསྟན་པར་བྱ་
སྟེ༑ དང་པོ་སྔོན་འགྲོ་གསུངས་པ་ནི། སྐྱབས་སོང་ཚོགས་བསགས་སྒྲིབ་པ་
སྦྱངས། །ཞེས་བྱ་བ་ལ་བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་སྒོམ་པ་
དང་། ཚོགས་བསག་པར་བྱེད་པ་མཎྜལ་གྱི་ཁྲིད་དང་། སྒྲིབ་པ་སྦྱོང་བར་བྱེད་པ་
ཡི་གེ་བརྒྱ་པའི་སྒོམ་བཟླས་བྱ། །ཕལ་ཆེ་བ་གཞན་དུ་ཤེས་པར་བྱའོ།།
གཉིས་པ་དངོས་གཞི་ལ་གཉིས་ལས་ཙམ་པོ་དང་། ཁྱད་པར་ཅན་ནོ། །
དང་པོ་ནི། རྟེན་འབྲེལ་ལུགས་འབྱུང་ལུགས་བཟློག་སྒོམ་ཞེས་གསུངས་པ་ལ་
འཁོར་བ་ལས་ངེས་པར་འབྱུང་བར་བྱ་བའི་ཕྱིར་དང༌། ཉེས་པ་ཐམས་ཅད་ཀྱི་རྩ་
བ་མ་རིག་པ་ཡིན་པར་ཤེས་པར་བྱ་བའི་ཕྱིར་དུ། རྟེན་འབྲེལ་ལུགས་འབྱུང་དང་
ལུགས་བཟློག་བསྒོམ་པ་དང་། ཐར་པ་དང་ཐམས་ཅད་མཁྱེན་པ་ཐོབ་པ་ལ་བདག་
ལྟ་ངར་འཛིན་སྤངས་ནས། གནས་ལུགས་ཀྱི་དོན་རྟོགས་དགོས་པར་ཤེས་པར་བྱ་
བའི་ཕྱིར་དུ། རྟེན་འབྲེལ་ལུགས་འབྱུང་བསྒོམ་པ་དང༌། ལུགས་བཟློག་སྒོམ་པ་
གཉིས་ཀྱི་དང་པོ་ནི། ལུགས་འབྱུང་བསྒོམ་པ་ནི། མ་རིག་པ་ནི་བདག་ཏུ་འཛིན་
པ་སྟེ། ཕུང་པོ་ལྔ་ཚོགས་པ་ལ་བརྟེན་ནས་འབྱུང་བ་ལ་གང་ཟག་དང་། སེམས་
ཅན་དུ་བཟུང་བ་སྟེ། དེ་ཡང་བདག་འཛིན་གྱི་དབང་དུ་གྱུར་པས་ནམ་རང་གིས་
རང་ཉིད་ལ་བདག་མེད་པ་ལ་བདག་ཏུ་བཟུང་བ་དང་། མི་གཙང་བ་ལ་གཙང་བ་

དབུ་མ་ལྟ་བའི་ཁྲིད་ཡིག 17
ནུས་
དང༌། མི་བདེ་བ་ལ་བདེ་བར་བཟུང་བ་སྟེ། ཕྱིན་ཅི་ལོག་བཞིའི་ཕྱིན་ཅི་ལོག་ཏུ་
གྱུར་པ་ལ་བརྟེན་ནས། འདི་ནི་བདག་གི་གཉེན་དང་བཤེས་དང༌། གྲོགས་དང་ཉེ་
འབྲེལ་རྣམས་ཡིན་ཏེ། བདག་ལ་ཕན་བཏགས་པ་དང་། བདག་གི་ཕྱོགས་ཡིན་
ནོ་ཞེས་བསམས་ནས་འདོད་ཆགས་ཀྱིས་ཀུན་ནས་བསྐྱེད་པའི་ལས་དཔག་མེད་
གསོག་པར་བྱེད་དོ། །ཡང་འདི་ནི་བདག་གི་དགྲ་ཡིན་ནོ། །གནོད་བྱེད་མི་མཐུན་
པའི་ཕྱོགས་ཡིན་ནོ་ཞེས་བསམས་ནས། ཞེ་སྡང་གིས་ཀུན་ནས་བསྐྱེད་པའི་ལས་
དཔག་མེད་གསོག་པར་བྱེད་དོ། །དེ་བཞིན་དུ་རང་དང་རང་གི་ཕྱོགས་སུ་མངོན་
པར་རློམ་སྟེ་བཟུང་བ་རྣམས་ལ་ནི། བདེ་སྐྱིད་དང་། སྙན་གྲགས་དང་། ལོངས་
སྤྱོད་དང་། རྙེད་བཀུར་དང༌། ཕུན་སུམ་ཚོགས་པ་འབའ་ཞིག་ཡོད་པར་བྱེད་
འདོད་པའིའདོད་ཆགས། ཡང་རང་གི་དགྲ་དང་། མི་མཐུན་པའི་ཕྱོགས་མངོན་
པར་བཟུང་བ་རྣམས་ཀྱིས་ནི་མི་སྙན་པ་དང་། གྲགས་པ་ངན་པ་དང་། དབུལ་
ཞིང་འཕོངས་པ་དང་། ཚེ་ཐུང་བ་དང་། ནད་མང་བ་དང༌། བཀྲ་མི་ཤིས་པ་དང་།
ཉེས་པའི་ཚོགས་འབའ་ཞིག་འོང་བར་དོགས་པའི་ཞེ་སྡང་དང་། དེ་ལྟར་ཆགས་
སྡང་གཉིས་ཀྱི་དབང་དུ་གྱུར་ནས། འཁྲུག་པ་དང་། འཐབ་རྩོད་དང༌། བརྣབ་
སེམས་དང་། གནོད་སེམས་དང༌། ལོག་ལྟ་དང་། སྲོག་གཅོད་པ་དང་། མ་
བྱིན་པར་ལེན་པ་དང་། འདོད་པས་ས་ལོག་པར་གཡེམ་པ་དང་། ངག་འཁྱལ་བ་
དང་། ཚིག་རྩུབ་པ་དང་། ཕྲ་མ་དང་བརྫུན་དང༌། གཞན་ཡང་ཕྲག་དོག་དང་
འགྲན་སེམས་དང་། བརྙས་ཆོས་དང་། ང་རྒྱལ་དང་། ཉོན་མོངས་པ་རྣམས་ཆུ་

178 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བོའི་རྒྱུན་བཞིན་དུ་བྱུང་ནས། སྡིག་པའི་ཚོགས་དཔག་ཏུ་མེད་པ་བསགས་
ནས། ངན་སོང་འཁོར་བ་མཐའ་མེད་ཀྱི་སྡུག་བསྔལ་བཟོད་གླགས་མེད་པར་མྱོང་
བའི་རྒྱུར་གྱུར་པའི་འདུ་བྱེད་ཀྱི་ཚོགས་འབྱུང་བ་འདི་བདག་ཏུ་འཛིན་པ་ཁོ་ན་ལ་
བརྟེན་ནས་འབྱུང་བའོ། །འདུ་བྱེད་དེ་ལ་བརྟེན་ནས་རྣམ་པར་ཤེས་པ་འབྱུང་
བའོ། །དེ་ལ་བརྟེན་ནས་མིང་དང་གཟུགས་ཏེ། མིང་ནི་བཞི་སྟེ། ཚོར་བ། འདུ་
ཤེས། འདུ་བྱེད་དང་། རྣམ་པར་ཤེས་པའོ། །གཟུགས་ནི་ཕ་མའི་ཁུ་ཁྲག་འདྲེས་
ནས་ནུར་ནུར་པོ་ལ་སོགས་པ་རིམ་བཞིན་འབྱུང་བ་རྣམས་སོ། །མིང་དང་
གཟུགས་ལ་བརྟེན་ནས་སྐྱེ་མཆེད་རྣམས་འབྱུང་བ་སྟེ། དབང་པོ་དང་། རྣམ་པར་
ཤེས་པ་དང་། ཡུལ་གསུམ་ཚོགས་པ་ལ་བརྟེན་ནས། རེག་པ་འབྱུང་བའོ། །དེ་
ལ་བརྟེན་ནས་བདེ་སྡུག་བཏང་སྙོམས་པ་གསུམ་ཉམས་སུ་མྱོང་བར་བྱེད་པའི་
ཚོར་བ་འབྱུང་བའོ། །དེ་ལ་བརྟེན་ནས་བདེ་བ་ཡིན་ན་མི་འབྲལ་བར་ཉམས་སུ་
མྱོང་འདོད་ཀྱི་སྲེད་པ་དང་། སྡུག་བསྔལ་ཡིན་ན་དོར་བར་འདོད་པའི་སྲེད་པ་
དང་། ལུང་མ་བསྟན་ཡིན་ན་བཏང་སྙོམས་སུ་བཞག་པར་འདོད་པ་སྟེ་སྲེད་པ་
འབྱུང་ངོ༌། །དེ་ལ་བརྟེན་ནས་ཡུལ་དངོས་སུ་མྱོང་ཞིང་དང་དུ་བླངས་པའི་ལེན་པ་
འབྱུང་ངོ༌། །དེ་ལ་བརྟེན་ནས་ངན་སོང་དང་འཁོར་བའི་སྡུག་བསྔལ་མྱོང་བར་
བྱེད་པའི་སྲིད་པ་འབྱུང་ངོ༌། །དེ་ལ་བརྟེན་ནས་ངན་སོང་དང་སྐྱེ་བའི་ཚོགས་
རྣམས་འབྱུང་ངོ་། །དེ་ལ་བརྟེན་ནས་རྒ་ཤི་འབྱུང་སྟེ། །རྒྱ་བ་ནི་ལུས་ཡོངས་སུ་
སྨིན་པའོ། ཤི་བ་ནི་ལུས་ཡོངས་སུ་དོར་བའོ། །ཡང་སྐྱེ་བ་སྔ་མའི་མ་རིག་པ་

དབུ་མ་ལྟ་བའི་ཁྲིད་ཡིག 175
དང་། འདུ་བྱེད་རྣམ་པར་ཤེས་པ་ལ་བརྟེན་ནས་ཚེ་འདིའི་མིང་དང་གཟུགས་ནས་
སྲིད་པའི་བར་འབྱུང་ལ། དེ་ལ་བརྟེན་ནས་སྐྱེ་བ་སྔ་མའི་སྐྱེ་བ་དང་། རྒ་ཤི་འབྱུང་
བའོ། །ཡང་ཚེ་འདིའི་མ་རིག་པ་དང་། འདུ་བྱེད་དང་རྣམ་པར་ཤེས་པ་ལ་བརྟེན་
ནས། སྐྱེ་བ་ཕྱི་མའི་མིང་གཟུགས་ནས་སྲིད་པའི་བར་འབྱུང་བའོ། །དེ་ལ་བརྟེན་
ནས་དེའི་ཡང་སྐྱེ་བ་ཕྱི་མའི་སྐྱེ་བ་དང་། ། རྒ་ཤི་འབྱུང་། །དེ་བཞིན་སྐྱེ་བ་སྔ་ཕྱི་
ཐམས་ཅད་ལ་ཤེས། དེ་ལྟར་ན་རྟེན་འབྲེལ་ཡན་ལག་བཅུ་གཉིས་ཀྱི་ཟོ་ཆུན་གྱི་
རྒྱུན་ལྟར་རང་དབང་མེད་པར་སེམས་ཅན་ཐམས་ཅད་འཁོར་བའི་སྡུག་བསྔལ་
མཐའ་མེད་བཟོད་གླགས་མེད་པ་མྱོང་བར་བྱེད་དེ། །དེ་ཐམས་ཅད་བདག་ཏུ་
འཛིན་པ་འབའ་ཞིག་ལ་བརྟེན་ནས་འབྱུང་བར་ཤེས་པར་བྱའོ།།
གཉིས་པ་རྟེན་འབྲེལ་ལུགས་བཟློག་སྒོམ་པ་ནི་དེ་ལྟར་ངན་སོང་འཁོར་
བའི་སྡུག་བསྔལ་ཐམས་ཅད་ནི་བདག་ཏུ་འཛིན་པའི་རང་བཞིན་ཅན་ཡིན་པས། །
ངན་སོང་དང་འཁོར་བའི་སྡུག་བསྔལ་ཐམས་ཅད་ནི་བདག་ཏུ་འཛིན་པ་སྤངས་
པས་འགག་པར་འགྱུར་རོ། །ཇི་སྲིད་བདག་འཛིན་མ་སྤངས་པ་དེ་སྲིད་དུ་ནི་སྡུག་
བསྔལ་ཐམས་ཅད་ཀྱང་ཆུ་བོའི་རྒྱུན་བཞིན་དུ་འབྱུང་སྟེ། སྡུག་བསྔལ་ཐམས་ཅད་
རྒྱུ་དང་རྐྱེན་ཐམས་ཅད་ཀྱི་རང་བཞིན་བདག་ཏུ་འཛིན་པ་དེ་ཡོད་པའི་ཕྱིར་རོ། །
དཔེར་ན་ཕྱིའི་རྒྱ་མཚོ་ཆེན་པོ་དེ་ཡོད་ཀྱི་བར་དུ་ཆུ་ཕྲན་རྣམས་འབྱུང་བ་ལྟ་བུའོ། །
འོ་ན་བདག་ཏུ་འཛིན་པ་དེ་གང་གིས་སྤངས་པར་འགྱུར་ཞེ་ན། བདག་མེད་རྟོགས་
༼
 པའི་ཤེས་རབ་ཀྱིས་སྤངས་པར་འགྱུར་རོ། །དེ་མ་ཡིན་པའི་དགེ་བའི་བྱ་བ་རྣམས་

180
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཀྱིས་སྤངས་པར་མི་ནུས་སམ་ཞེ་ན། དེ་རྣམས་ཀྱིས་ཀྱང་བདག་ཏུ་འཛིན་པའི་ཡན་
ལག་ཏུ་གྱུར་བའི་ཉོན་མོངས་པ་འདོད་ཆགས་ཞེ་སྡང་ཕྲག་དོག་ལ་སོགས་རེ་རེར་
ཟུང་རེ་ཙམ་གནས་སྐབས་འགའ་ཞིག་དག་ཏུ་ཉོན་མོངས་པའི་རྒྱུ་བྱེད་དེ། དེ་ཡང་
ཐོས་བསམ་གྱི་ཡོན་ཏན་གྱིས་མཁས་པ་ཆེན་པོར་གྱུར་པ་དང་། བདག་ནི་མཁས་
པའོ་སྙམ་པའི་ང་རྒྱལ་གྱི་ང་རྒྱལ་ཏེ། ཕྲག་དོག་དང་འགྲན་སེམས་དང་། བརྙས་
ཆོས་དང༌། གཞན་ལ་རྣམ་པ་ཐམས་ཅད་དུ་ཁྱད་དུ་གསོད་པ་ལ་སོགས་ཀྱི་ཉོན་
མོངས་པ་མཁས་པའི་ཡོན་ཏན་ལ་བརྟེན་ནས་འབྱུང་བ་དང་། ཡང་འགའ་ཞིག་གི་
དབེན་པའི་གནས་སུ་ཞི་གནས་ཀྱི་རྒྱུའི་ངོ་བོ་བསྒྲུབ་ཅིང་གནས་ཏེ་ཡོན་ཏན་ཅུང་
ཟད་དམ་ཆེན་པོ་ཡང་རུང་སྟེ། རང་གི་ཉམས་སུ་མྱོང་བ་དང་། དེས་ཀུན་ཏུ་ང་
རྒྱལ་ནས། །གཞན་དབེན་པའི་གནས་སུ་གནས་པ་མ་ཡིན་པའི་མཁས་པ་
དང་། །བཙུན་པ་ལ་སོགས་སྐྱེས་བུ་དམ་པ་རྣམས་ལ་སྨོད་པ་དང་། ཕྲག་དོག་ལ་
སོགས་ཉོན་མོངས་པ་སྐྱེད་པར་བྱེད་དོ། །དེ་བཞིན་དུ་སྦྱིན་པ་བཏང་བ་དང་།
ཚུལ་ཁྲིམས་བསྲུང་བ་དང༌། །བཟོད་པ་སྒོམ་པ་དང༌། །བརྩོན་འགྲུས་རྩོམ་པ་
དང༌། །བསམ་གཏན་ལ་མཉམ་པར་བཞག་པ་དང་། གཞན་ཡང་དགེ་བའི་བྱ་བ་
གང་བྱེད་ཀྱང་རུང་སྟེ། དེ་དག་གིས་ཉོན་མོངས་པ་འབའ་ཞིག་གི་གཉེན་པོ་བྱེད་
ཅིང་། གནས་སྐབས་ཀྱི་བདེ་འབྲས་འགའ་ཞིག་འབྱུང་བར་བྱེད་ཀྱང་། །གཏན་
གྱི་བདེ་བ་ཐར་པ་དང་། ཐམས་ཅད་མཁྱེན་པ་ཐོབ་པར་བྱེད་པ་དང༌། །སྒྲིབ་པ་
ཐམས་ཅད་སྤོང་བར་བྱེད་པ་ནི་མ་ཡིན་ཏེ། བདག་མེད་རྟོགས་པའི་ཤེས་རབ་དང་

དབུ་མ་ལྟ་བའི་ཁྲིད་ཡིག 18
བྲལ་བའི་ཕྱིར་རོ། །དེ་ལྟར་བདག་མེད་རྟོགས་པའི་ཤེས་རབ་མ་གཏོགས་པའི་
དགེ་བའི་བྱ་བ་གཞན་གྱིས་བདག་འཛིན་སྤོང་བར་མི་ནུས་ལ། ཇི་སྲིད་བདག་
འཛིན་གྱི་ཕུང་པོ་ལ་བརྟེན་ནས། ངར་འཛིན་པ་དེ་སྲིད་དུ་ནི་ངན་སོང་འཁོར་བའི་
སྡུག་བསྔལ་ལས་གྲོལ་བའི་གནས་སྐབས་མེད་དེ། འཕགས་པ་ཀླུ་སྒྲུབ་ཀྱི་ཞལ་
སྔ་ནས་ཀྱང་། ཇི་སྲིད་ཕུང་པོ་འཛིན་ཡོད་པ། དེ་སྲིད་དེ་ལ་ངར་འཛིན་ཡོད།
ངར་འཛིན་ཡོད་ན་ཡང་ལས་ཏེ། དེ་ལས་ཡང་ནི་སྐྱེ་བར་འགྱུར། ཞེས་གསུངས་
པ་དང་། སློབ་དཔོན་ཟླ་བ་གྲགས་པའི་ཞལ་སྔ་ནས་ཀྱང་། དང་པོ་ང་ཞེས་བདག་
ལ་མངོན་ཞེན་ཅིང་། བདག་གིས་འདི་ཞེས་དངོས་ལ་ཆགས་སྐྱེད་པ། །ཟོ་ཆུན་
འཕྱན་ལྟར་རང་དབང་མེད་པ་ཡིས། །འགྲོ་ལ་སྙིང་རྗེས་གྱུར་གང་དེ་ལ་འདུད། །
ཅེས་གསུངས་པ་བཞིན་ནོ། །དེའི་ཕྱིར་རྣལ་འབྱོར་པ་རྣམས་ཀྱིས། ལུས་དང་།
སྲོག་དང་། རྙེད་པ་དང་། བཀུར་སྟི་དང་། ཚིགས་སུ་བཅད་པ་དང་། མཐའ་ན་
བཟའ་བ་དང་། བཏུང་བ་ཙམ་ལ་མི་ཆགས་པར་ལུས་དང་མགོ་ལ་མེ་ཤོར་བ་
བཟློག་པ་བཞིན་གྱི་བརྩོན་འགྲུས་ཆེན་པོ་དང་། དཀའ་སྤྱད་དཔག་མེད་མཛད་
དེ༑ ཐེག་པ་ཆེན་པོའི་མཚན་ལྡན་གྱི་བླ་མ་བསྟེན་ཏེ། གདམས་པ་ཟབ་མོ་ཉམས་
སུ་ལེན་པ་དང་། ཕུང་པོ་ལྔ་དང་རང་བཞིན་མེད་པར་རྟོགས་པ་དང་། བདག་ཏུ་
འཛིན་པ་འགོག་པར་བྱའོ། །དེ་འགགས་པས་འདུ་བྱེད་ཀྱི་ཚོགས་རྣམས་འགག་
གོ ༑དེ་འགགས་པས་རྣམ་པར་ཤེས་པའི་ཚོགས་རྣམས་འགག་གོ །དེ་འགགས་
པས་མིང་དང་གཟུགས་རྣམས་འགག་གོ །དེ་འགགས་པས་སྐྱེ་མཆེད་འགག་

182
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གོ །དེ་འགགས་པས་རེག་པ་དང་། དེ་འགགས་པས་ཚོར་བ་དང་། དེ་
འགགས་པས་སྲེད་པ་དང་། དེ་འགགས་པས་ལེན་པ་དང་། དེ་འགགས་པས་
སྲིད་པ་དང་། དེ་འགགས་པས་སྐྱེ་བ་དང་། དེ་འགགས་པས་རྒ་ཤི་འགགས་པ་
སྟེ༑ དེ་ལྟར་ན་སྡུག་བསྔལ་རྒྱུ་དང་བཅས་པ་ཐམས་ཅད་ནི། བདག་ཏུ་འཛིན་པ་
ལས་འབྱུང་ལ། ཕན་བདེའི་འབྱུང་གནས་ཐམས་ཅད་ནི། བདག་མེད་རྟོགས་
པའི་ཤེས་རབ་ལས་ཡིན་པར་ཤེས་པར་བྱའོ། །དེ་རྣམས་ཀྱི་ནི། རྟེན་འབྲེལ་
ལུགས་འབྱུང་ལུགས་ལྡོག་བསྒོམས། ཞེས་གསུངས་པ་བསྟན་པའོ།།
གཉིས་པ་དངོས་གཞི་ཁྱད་པར་ལ་གཉིས་ལས། ཐོག་མར་བསླབ་བྱ་
བསྟན་པ་དང་། ཉམས་ལེན་གྱི་རིམ་པ་བསྟན་པའོ། །དང་པོ་ནི་གནས་ཁང་གི་
འོག་རང་ལ་ཡང་རྨུགས་པ་ཤས་ཆེ་བ་དང༌། སྟེང་རང་དུ་ཡང་རྒོད་པ་ཤས་ཆེ་བ་
སྤངས་ཤིང་། བླ་གབ་ཡོད་པ་དྲོ་གྲང་རན་པ་བར་ཁང་ལྟ་བུ་ལ་བྱའོ། །བཟའ་
བཏུང་ཡང་མང་ཉུང་ལ་སོགས་རན་པར་བྱའོ། །གྲོགས་ངན་སོགས་དགེ་སྦྱོར་གྱི་
འགལ་རྐྱེན་ཐམས་ཅད་སྤང་། ཟས་གོས་སོགས་མཐུན་རྐྱེན་ཐམས་ཅད་གྲབས་སུ་
ཚུད་པར་བྱས་ལ། སྒྲུབ་པ་ལ་གནས་པ་དང་སེམས་ཅན་ལ་འཐེན་འཐགས་
དང་། གཞན་བྱ་བ་གང་ཡང་སྒྲུབ་མི་དགོས་པར་དགེ་སྦྱོར་ཁོ་ན་ལ་གནས་པར་
ཚུགས་པར་བྱའོ།།
གཉིས་པ་ལ་གཉིས་ལས། ཞི་གནས་དང་ལྷག་མཐོང་བསྟན་པའོ། །དང་
པོ་ནི། སྐུ་གསུང་ཐུགས་ཀྱི་རང་བཞིན་དང་། ཟབ་མོའི་གདམས་པ་བདག་གིས

དབུ་མ་ལྟ་བའི་ཁྲིད་ཡིག 1a3
ནི༑ ༑སྐལ་ལྡན་བྱང་ཆུབ་སྒྲུབ་པ་པོས། །ཏིང་ངེ་འཛིན་ལ་མཉམ་པར་བཞག །
ཅེས་བྱ་བ་གསུངས་པ་སྟེ། འདི་ལ་གཉིས་ཏེ། ཞི་གནས་ཀྱི་ངོ་བོ་བསྟན་པ་དང་།
རྗེས་ལ་ཉམས་སྣང་ངོ་སྤྲད་པའོ། །དང་པོ་ལ་གསུམ་སྟེ། སྐུའི་རང་བཞིན་དང་།
གསུང་གི་རང་བཞིན་དང་། ཐུགས་ཀྱི་རང་བཞིན་ལ་བརྟེན་ནས་ཏིང་ངེ་འཛིན་
བསྒོམ་པའོ། །དང་པོ་ནི། འདིར་ཉམས་ལེན་ཐམས་ཅད་ཀྱི་སྔོན་དུ་འགྲོ་བའི་
ཆོས་གསུམ་སྟེ། རང་གི་ལུས་ཡི་དམ་གྱི་ལྷ་རུ་སྒོམ་པ་དང་། གནས་གསུམ་
གང་རུང་དུ་བླ་མ་སྒོམ་པ་དང་། བྱམས་སྙིང་རྗེ་བྱང་ཆུབ་ཀྱི་སེམས་བསྒོམས་
ཏེ༑ ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་རྫོགས་པའི་
སངས་རྒྱས་ཀྱི་ས་ལ་ངེས་པར་བདག་གིས་བྱའོ། །དེའི་ཆེད་དུ་བདག་གིས་ལམ་
ཟབ་མོའི་གདམས་པ་འདི་ལྟ་བུ་ཉམས་སུ་ལེན་པར་བྱའོ། །བསམ་པའི་བྱང་ཆུབ་
ཀྱི་སེམས་བསྒོམ་པར་བྱའོ།།
སྐུའི་རང་བཞིན་ལ་གསུམ། རིགས་ལྔའི་རང་བཞིན་དང་། རིགས་
གསུམ་གྱི་རང་བཞིན་དང་། རིགས་གཅིག་གི་རང་བཞིན་ལ་བརྟེན་ནས་བསྒོམ་
པའོ། །དང་པོ་རང་ཉིད་འཇམ་དཔལ་སྐུ་མདོག་དཀར་པོ། དེའི་སྤྱི་བོར་བླ་མའི་
བདག་ཉིད་རྣམ་པར་སྣང་མཛད་དཀར་པོ། དེའི་ཐུགས་ཀར་ཟླ་བའི་གདན་ལ་ཨོ་
དཀར་པོ། རང་གི་སྨིན་མཚམས་ཀྱི་ཐད་ཀར་ནམ་མཁར་ཟླ་བའི་གདན་ལ་མི་
བསྐྱོད་པ་སྔོན་པོ་མཐོ་གང་པའམ། །ཚོན་གང་ཙམ་བསྒོམས་ཏེ། གསུམ་གའང་
ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱ་མཛད་པའི་མཐེབ་སྲིན་གྱི་བར་

184
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དུ་མེ་ཏོག་ཨུཏྤལ་འཛིན་ཅིང་སྙན་གྱི་ཐད་ཀར་ཁ་ཕྱེ་བའི་སྟེང་དུ་རྡོ་རྗེ་དང་དྲིལ་བུ་
ཡོད་པ། ཞབས་རྡོ་རྗེའི་སྐྱིལ་དྲུང་གིས་བཞུགས་པ། དར་དང་རིན་པོ་ཆེའི་རྒྱན་
རྣམས་ཀྱིས་སྤྲས་པ། །ཞི་བ། འཛུམ་པ། སྐུ་མདངས་གཟི་བརྗིད་དང་ལྡན་པ།
སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུ་ཞིག་སྒོམ་པ་
དང་། རང་གི་སྣ་རྩེའི་ཐད་ཀྱི་ས་གཞི་ལ་ཐིག་ལེ་དཀར་པོ་སྲན་རྡོག་ཙམ་དེ་བས་
ཅུང་ཟད་ཆེ་ཡང་རུང་ལ་བྲིས་པའི་
འམ་སྒོམ་པར་བྱས་ཏེ། རྐང་པ་གཉིས་རྡོ་རྗེའི་
སྐྱིལ་ཀྲུང་དང་ལག་པ་གཉིས་མཉམ་གཞག་བྱས། སྒལ་ཚིགས་དྲང་པོར་
བསྲང་། མིག་སྣ་རྩེར་གཏད། མགྲིན་པ་ཅུང་ཟད་བཀུག ལྕེའི་རྩེ་མོ་རྐན་ལ་སྦྱར།
དཔུང་པོ་དྲང་པོར་བསྲངས་ནས་ལུས་ལ་སྦྱར། སེམས་འདས་མ་འོངས་ད་ལྟར་
བ་དུས་གསུམ་གྱི་བྱ་བ་ལ་ལེགས་ཉེས་གང་གི་ཡང་རྟོག་པ་མེད་པར་མདུན་གྱི་ཡི་
དམ་གྱི་སྨིན་མཚམས་སམ་ཐུགས་ཀ་གང་རུང་དང་། བླ་མའི་ཐུགས་ཀའི་ཨཾ་
དང་། སྣ་རྩེའི་ཐད་ཀྱི་ཐིག་ལེ་ལ། དམིགས་པ་རེ་མོས་སུ་སྤོ་ལེན་བྱས་ལ་མཉམ་
པར་བཞག་གོ །དེ་ཡང་རྐང་པ་ན་བ་མིག་ཚ་བ་མཆི་མ་འབབ་པ་སོགས་གང་
བྱུང་ཡང་ལུས་གནད་མི་བཤིག །རེག་པ་ལ་སོགས་མི་བྱ་བར་དེ་ཀར་བཞག་
པས་ཕན་ཡོང་། དམིགས་རྟེན་གཅིག་ཁོ་ན་ལ་དམིགས་པ་ཡུན་རིང་བར་གཏད་
ནས་གནས་ཀྱང་རྟོགས་པ་ཆོད་པ་དཀའ་བས། དམིགས་རྟེན་གཅིག་ལ་ཡུན་རིང་
ཡང་མ་ཎི་བརྒྱ་རྩ་བགྲང་པའི་ཚད་ལས་ལྷག་པར་གནས་པར་མི་བྱ། ཡུན་ཧ་ཅང་
ཐུང་བ་ཡང་མི་བྱ་སྟེ། མ་ཎི་བདུན་ཙམ་བཅུ་ཙམ་བགྲང་བའི་ཚད་ཙམ་མཉམ་པར་

དབུ་མ་ལྟ་བའི་ཁྲིད་ཡིག 185
བཞག་གོ །དེ་ནས་གཞན་རྣམས་སྔར་དང་ཁྱད་མེད་པ་ལ། མདུན་གྱི་ཡི་དམ་
སྔོན་པོ་དེའི་ཚབ་ཏུ་ཡི་དམ་སེར་པོ་དང་དམར་བོ་དང་། ལྗང་ཁུ་དང་། དཀར་པོ་
རྣམས་རེ་རེ་བཞིན་ལ་དམིགས་པ་རེ་རེ་སྟེ། དམིགས་སྐོར་ལྔ་བྱའོ། །དེ་ཡང་
དམིགས་རྟེན་དེ་རྣམས་ལ་བརྟེན་ནས་གཟུང་འཛིན་གྱི་རྟོག་པ་རྣམས་འགགས་
ནས་སེམས་རྟོག་མེད་ཀྱི་ཏིང་ངེ་འཛིན་ལ་གནས་འདོད་པ་ཡིན་པས། དམིགས་
རྟེན་ལ་རྟོག་པ་མ་ཤོར་བ་དང་། གཞན་གཟུང་འཛིན་གྱི་རྟོག་པ་གང་སྐྱེས་ཀྱང་འཕྲོ་
རྦད་དེ་བཅད་ནས། སེམས་རྟོག་མེད་ཀྱི་ངང་ལ་མ་ཡེངས་པར་གནས་པར་བྱའོ།།
གཉིས་པ་རིགས་གསུམ་གྱི་རང་བཞིན་ལ་བརྟེན་པ་ནི། གཞན་རྣམས་
གོང་དང་འདྲ་བ་ལ། ཡང་ཡི་དམ་དཀར་པོ་དང་། དམར་པོ་དང་། སྔོན་པོ་དང་
གསུམ་ལ་རིམ་པ་བཞིན་དམིགས་པ་སྐོར་རེ་བྱས་ནས་མདུན་དུ་བསྒོམ་པའོ། །
འདི་རྣམས་ལ་དམིགས་སྐོར་རེ་རེ་ལ་ཡུན་ཇི་ལྟར་ཐུང་ཡང་ཞག་ལྔ་ལྔ་ལས་ཐུང་
བ་མི་བྱའོ།།
གསུམ་པ་རིགས་གཅིག་ལ་བརྟེན་ནས་ཏིང་ངེ་འཛིན་སྒོམ་པ་ནི། རྡོ་རྗེ་
སེམས་དཔའ་འམ་རྡོ་རྗེ་འཆང་གང་རུང་ཞིག་མདུན་དུ་སྒོམ་པ་སྟེ་གཞན་རྣམས་
གོང་དང་འདྲའོ། །དེ་ལྟར་སྐུའི་རང་བཞིན་ལ་བརྟེན་པ་ལ་དམིགས་པ་དགུའོ། །
དེ་རྣམས་ལ་བརྟེན་ནས་ཏིང་ངེ་འཛིན་སྒོམ་པའི་དུས་སུ། ཧ་ཅང་འཕྲོ་བ་ཤས་ཆེ་
ནས་སེམས་མི་གནས་ན། རང་གི་སྤྱི་བོའི་བླ་མ་དེ་སྙིང་གར་སྒོམ། མདུན་གྱི་ཡི་
དམ་དེའི་སྙིང་གའི་ཐད་ཙམ་ལ་བསྒོམས་ནས་སྔར་བཞིན་སེམས་འཛིན་ནོ། །

186
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བསྒོམ་ལུགས་ཧ་ཅང་ཡང་ལུས་སེམས་བཅུར་དྲགས་ན་སྙིང་རླུང་ལ་སོགས་
གེགས་འབྱུང་ཞིང་། སེམས་གནས་སུ་མི་འདོད་པས། ལུས་ཀྱི་ལུས་གནད་མ་
འཕྱུགས་ཙམ་བྱས་ལ་གློད་ལ་བཞག །སེམས་ཀྱི་དམིགས་རྟེན་ལ་བརྟེན་ནས།
རྟོག་པའི་འཕྲོ་འདུ་གང་བྱུང་གི་འཕྲོ་རྦད་དེ་བཅད་ནས། གློད་ངེས་པའི་ངང་ནས་
རྟོག་མེད་ཀྱི་ངང་ལ་སྐད་ཅིག་ཙམ་ཡང་གཡོ་བ་མེད་པར་མ་ཡེངས་བར་མཉམ་
པར་བཞག་གོ །ལུས་ངག་ཡིད་གསུམ་གྱིས་བྱ་སྤྱོད་ཐམས་ཅད་རེས་གཅིག་ལ་
སྤངས་ཏེ། གང་ལ་ཡང་རྟོག་དཔྱོད་རེ་དོགས་མི་བྱ། གལ་ཏེ་ལུས་ངག་གི་དགེ་
སྦྱོར་གལ་ཆེན་ཡོད་ན། ཉི་མའི་གུང་དང་བཟའ་བཏུང་ཚར་མ་ཁད་ལ་བྱ་ཞིང་།
དེ་ལྟར་མེད་ན་དེའི་དུས་སུ་སྐྱབས་སུ་འགྲོ་བ་དང་། འཆི་བ་མི་རྟག་པ་དང་།
བྱམས་སྙིང་རྗེ་བྱང་ཆུབ་ཀྱི་སེམས་ཆ་རེ་ཙམ་བསྒོམ་པར་བྱའོ། །དེ་མ་ཡིན་པ་
རྣམས་ལ་སྒོམ་ཁོ་ན་བྱས་ལ་མཚན་མོ་ཡང་སྲོད་ཐོ་རངས་གཉིས་ལ་རིག་པ་
གསལ་བས་སྒོམ་ཞིང་། ནམ་གུང་ལ་རྣམ་པར་གཞན་གྱིས་ཉལ་ཏེ་གཉིད་བཅག་
པར་མི་བྱའོ།།
གཉིས་པ་གསུང་གི་རང་བཞིན་ལ་བརྟེན་ནས་ཏིང་ངེ་འཛིན་བསྒོམ་པ་
ནི༑ རང་ཡི་དམ་དམར་པོ་བླ་མ་འོད་དཔག་མེད་ཀྱི་རང་བཞིན་ཅན་དམར་པོ་
མགྲིན་པར་བསྒོམ། ས་གཞིའི་ཐིག་ལེ་དེ་དམར་པོར་གྱུར། མདུན་གྱི་ཡི་དམ་གྱི་
ཚབ་ཏུ་ཡིག་འབྲུ་བསམ་པ་དང༌། བླ་མའི་ཐུགས་ཀར་ཨོཾ་གྱི་ཚབ་ཏུ་ཨཱདམར་
པོ་ཞིག་བསམ་པ་དང་། གཞན་ཐམས་ཅད་གོང་དང་འདྲ། དེ་ལ་ཡང་མདུན་གྱི་

187
དབུ་མ་ལྟ་བའི་ཁྲིད་ཡིག
ནམ་མཁའ་ལ་ཟླ་བའི་གདན་ལ་ཨོཾ་ཨཱཿ ཧཱུྃ་གསུམ་ལ་དམིགས་སྐོར་གསུམ་
དང༌། ཨ་ཨཱ། ཨི་ཨཱི། ཨུ་ཨཱུ། རྀ་རཱི། ལོ་རྀ། ཨེ་ཨཻ། ཨོ་ཨཽ། ཨཾ་ཨཱ༔
ཞེས་པའི་སྡེ་ཚན་བརྒྱད་ལ་དམིགས་སྐོར་བརྒྱད་དང་། ཀ་ཁ་ག་གྷ་ང་། ཙ་ཚ་ཛ་
ཛྷ་ཉ། ཏ་ཐ་ད་དྷ་ན། ཊ་ཋ་ཌ་ཌྷ་ཎ། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ།
ཡ་ར་ལ་ཝ་ཌ་ཌ། ཞེས་པའི་སྡེ་ཚན་བརྒྱད་ལ་དམིགས་སྐོར་བརྒྱད་དེ། དམིགས་
སྐོར་བཅུ་དགུའོ། །ཤིན་ཏུ་བསྡུ་ན་ཡིག་འབྲུ་གསུམ་དམིགས་སྐོར་གཅིག ། ཨཱ་ལི་
དང་ཀཱ་ལི་གཉིས་དམིགས་སྐོར་རེ་རེ་སྟེ་དམིགས་སྐོར་གསུམ་མོ། །དེ་ལྟར་
དམིགས་པ་ཐམས་ཅད་ལ་ཡང་མདུན་གྱི་ཡི་གེ་རྣམས་རིམ་པ་བཞིན་དུ་མི་གཅིག་
པ་བསྒོམས་ནས་སྤོ་ལེན་བྱས་ནས་བླ་མའི་ཐུགས་ཀའི་ཨ་དང་ཡི་གེ་རྣམས་སྔར་
བཞིན་གནས་པ་ལ་སྤྲོ་ལེན་བྱས་ནས། བསྒོམས་པས་བདེ་ཉམས་དང་། སྟོང་
ཉམས་དང་། གསལ་ཉམས་དང་། མཐོང་སྣང་དང་། ཐོས་སྣང་དང་། ཉམས་
ཀྱི་རྣམ་པ་གང་བྱུང་ཡང་། དགག་སྒྲུབ་དང་། མི་དགའ་བའི་བློ་དང༌། དགའ་བློ་
གང་ཡང་མི་བྱེད་པར་ཏིང་ངེ་འཛིན་རང་སོར་བསྐྱང་བར་བྱའོ། །དེ་བཞིན་དུ།
རྩུབ་ཉམས་ལ། དངོས་སམ་རྨི་ལམ་མམ་ཉམས་སྣང་ལ་གཅན་གཟན་མ་རུངས་
པ་རྣམས་དང་། མི་མ་ཡིན་གདུག་པ་ཅན་ཡོངས་ནས་ཡིད་དུ་མི་འོང་བའི་བྱ་བ་
གང་ཡང་བྱེད་པའི་རྣམ་པ་འཆར་ཡང་། ཉམས་ཡིན་ཞིང་། དེ་བཞིན་དུ་སངས་
རྒྱས་བྱང་ཆུབ་སེམས་དཔའ་དཔག་མེད་བྱོན་ནས་ཆོས་སྟོན་པ་དང་། ལུང་སྟོན་
ལ་སོགས་གང་བྱུང་ཡང་ཉམས་ཡིན། ལྷའི་བུ་དང་བུ་མོ་ལ་སོགས་པས་མཆོད་

1g8 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ་འབུལ་བ་སོགས་གང་བྱུང་ཡང་ཉམས་ཡིན་པས་དགག་སྒྲུབ་མེད་པར་ཏིང་ངེ་
འཛིན་བསྐྱང་བར་བྱའོ། །གལ་ཏེ་ཉམས་མ་ཡིན་པའི་རྟགས་དང་མཚན་མ་འདུག་
ན༑ རྣམ་པ་གསུམ་རིགས་དབྱེའི་རྒྱུ་བསྟན་ནས་ཐག་བཅད་དེ་ཡི་དམ་ཡིན་ན་
དངོས་གྲུབ་ཞུ། ཉམས་ཡིན་ན་རང་སོར་བསྐྱང་། མི་མ་ཡིན་ལ་སོགས་པ་ཡིན་
ན༑ བརྟགས་ནས་བསྒྲུབ་པའི་གྲོགས་སུ་འགྱུར་བའི་རིགས་རྣམས་བསྟན་
ཏེ༑ བར་ཆད་བྱེད་པའི་རིགས་རྣམས་བསྐྲད་པའི་ཐབས་བྱའོ། །མཐོང་སྣང་ལ་
མཐོང་སྣང་དཔག་མེད་བྱུང་ན། མཐོང་སྣང་དང་པོ་གང་བྱུང་བ་དེ་ལ་དམིགས་
རྟེན་བྱས་ནས། གཞན་གང་དུའང་བློ་མི་འཇུག་པར་དེ་ཀ་ལ་མཉམ་པར་བཞག །
དེ་ནས་མཐོང་སྣང་དེ་ཡལ་ནས་སོང་ན་དེ་ནས་གང་བྱུང་བ་དེ་ལ་ཡང་མཉམ་པར་
བཞག །དེ་ནས་ཡལ་སོང་ན་ཡང་གསར་དུ་བྱུང་བ་ལ་དམིགས་རྟེན་བྱས་ཏེ། དེ་
བཞིན་དུ་ཇི་སྲིད་མཐོང་སྣང་ཡོད་པ་དེ་སྲིད་དུ། སྔར་བཞིན་བསྐྱང་བར་བྱའོ། །
ལུས་གནད་ལྟ་སྟངས་གང་ལ་ཡང་བཤད་དེ་བསྐྱེད་པར་མི་བྱའོ། །སེམས་ཧ་ཅང་
སྒྲིམ་དྲག་པ་མ་ཡིན་པར་ལུས་སེམས་ཐམས་ཅད་གློད་པའི་ངང་ནས་ལུས་ཀྱི་
ལུས་གནད་དང་། ལྟ་སྟངས་མ་འཕྱུགས་པ་དང་། སེམས་ཡེངས་མེད་ཀྱི་དྲན་
འཛིན་མ་ཤོར་བ་འདི་གནད་དུ་ཆེའོ། །ལུས་པོ་རྣམས་ནི་ན་ཉི་མའི་གུང་དང་ཟས་
མ་ཟོས་པའི་ལྟོ་སྟོང་ལ་སྐབས་སུ་གང་ལ་གང་ཕན་གྱི་འཁྲུལ་འཁོར་རྣམས་
བྱའོ། །གཞན་གྲང་བ་དང་ཚད་པ་སོགས་ཀྱི་ནད་ཀྱང་ལྡང་སྲིད་པས་དེའི་རིགས་
ལ་ནི་སྨན་དཔྱད་བྱའོ།།

དབུ་མ་ལྟ་བའི་ཁྲིད་ཡིག 109
གསུམ་པ་ཐུགས་ཀྱི་རང་བཞིན་ལ་བརྟེན་ནས་ཏིང་ངེ་འཛིན་སྒོམ་པ་ལ་
རང་ཡི་དམ་སྔོན་པོ་དེའི་ཐུགས་ཀར་བླ་མ་མི་བསྐྱོད་པའི་རང་བཞིན་ཅན་སྔོན་པོ།
དེའི་ཐུགས་ཀར་ཟླ་བའི་གདན་ལ་ཧཱུཾ་སྔོན་པོ་སྣ་རྩེའི་ཐད་ཀྱི་ས་གཞི་ལ་ཐིག་ལེ་སྔོན་
པོ༑ དེ་དག་ཐམས་ཅད་བཞུགས་ཚུལ་རྒྱན་ཕྱག་མཚན་ལ་སོགས་སྔར་བཞིན་
ནོ༑ སྨིན་མཚམས་ཀྱི་ཡི་དམ་གྱི་ཚབ་ཏུ་ཟླ་བའི་གདན་གྱི་སྟེང་དུ་རྡོ་རྗེ་སྔོན་པོ་རྩེ་
མོ་དགུ་པ། གསལ་ལ་དྭངས་པ་སྣང་ལ་རང་བཞིན་མེད་པ་ཞིག་བསྒོམ། བླ་མའི་
ཐུགས་ཀའི་ཧཱུཾ་དང༌། ས་གཞིའི་ཐིག་ལེ་དང་། རྡོ་རྗེ་དང་གསུམ་སྔར་བཞིན་
དམིགས་པ་བརྟེན་ནས་མཉམ་པར་བཞག་གོ །ལངས་པ་འགྲོ་བ་སྨྲ་བརྗོད་ལ་
སོགས་སྤྱོད་ལམ་གང་ཡང་ཐབས་མཁས་ཀྱི་དལ་བུས་བྱ་སྟེ། ཡེངས་མེད་ཀྱི་དྲན་
འཛིན་དང་མ་བྲལ་བ་ནི། ཤིན་ཏུ་གལ་ཆེའོ། །ཉལ་བའི་དུས་སུ་བླ་མའི་ཐུགས་
ཀར་དམིགས་པ་གཏད་ནས་མི་ཡེངས་བར་ཉལ་ལོ། །འདིའི་དམིགས་སྐོར་སོང་
ནས་མདུན་གྱི་རྡོ་རྗེའི་ཚབ་ཏུ་རིན་པོ་ཆེ་དང་། པདྨ་དང་། རལ་གྲི་དང་། འཁོར་
ལོ་ལ་དམིགས་རྟེན་བྱ་སྟེ། སྔར་བཞིན་ནོ། །དཔེ་དམིགས་པ་རིགས་ལྔའི་ཕྱག་
མཚན་ལ་བརྟེན་པའི་དམིགས་པ་ལྔ་བྱས་ལ། དཔེ་ད་དུང་ཞི་གནས་ཀྱི་གནས་ཆ་
བརྟན་ངེས་པ་མ་བྱུང་ན། ཡུམ་ལྔའི་ཕྱག་མཚན་དང་། སྒོ་བ་བཞིའི་ཕྱག་མཚན་
དང༌། འཇིགས་བྱེད་ཀྱི་ཕྱག་མཚན་སུམ་ཅུ་སོ་གཉིས་པོ་རྣམས་ལ་རིམ་པ་བཞིན་
དུ་དམིགས་རྟེན་བྱས་ནས་སྒོམ་མོ། །དེ་རྣམས་ཀྱི་སྐབས་སུ་རྨུགས་པ་ཤས་ཆེ་ན་
བླ་མ་ཡང་སྤྱི་བོར་སྒོམ། མདུན་གྱི་ཕྱག་མཚན་དང་ཐིག་ལེ་ཡང་། སྔར་བས་

190 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཐོང་བར་བསམས་ཏེ། སྔར་བཞིན་བསྒོམ། ཧ་ཅང་རིག་པ་དྭངས་ནས་རླུང་
སྟོད་དུ་རྒྱས་ཏེ་ཚངས་བུག་སྐྲངས་པ་དང༌། ཟ་བ་དང་མགོ་བོ་ན་བ་བྱུང་ན་མགོ་བོ་
སྐ་རགས་ཀྱིས་བསྡམས། འགུ་རྩེ་ལ་སོགས་རིན་པོ་ཆེའི་སྣོད་ཆེ་བ་ཞིག་གིས་
མགོ་བོའི་སྟེང་དུ་འགེབས། ཚངས་བུག་དེ་གསེར་གྱི་རྡོ་རྗེ་རྒྱ་གྲམ་ཞིག་གིས་
 བཅད་པར་བསམས། རྐང་པ་གཉིས་ཕྱིར་བརྐྱངས་ཏེ། ལག་པ་རྐང་པའི་རྒྱུད་ལ་
ཕྱིར་བརྐྱངས་ཏེ། རྐང་མཐིལ་གཉིས་ལ་ཡི་གེ་ཨ་དཀར་པོ་རེ་རེ་བསམས་ལ་
དམིགས་པ་གཏད། དེས་མ་ཕན་ན་དབང་ཆེན་གསེར་གྱི་ས་གཞིའི་སྟེང་དུ་པདྨ་
དཀར་པོ་འདབ་མ་སྟོང་དང་ལྡན་པ་ཞིག་གི་སྟེང་དུ་རང་གི་སེམས་ཉིད་ཧཱུཾ་སྔོན་པ་
གཅིག་ཏུ་གྱུར་པ་དེ་བཤང་ལམ་ནས་འཐོན་ནས་དལ་བུས་གནས་པར་གྱུར་པར་
བསམ་མོ། །དེ་ནས་རང་གི་ཐུགས་ཀ་ནས་ཧཱུཾ་དེ་ལྟ་བུ་རིམ་བཞིན་བཤང་ལམ་ནས་
སྔར་གྱི་ཧཱུཾ་དེ་ལ་ཐིམ་པར་བསམ་མོ། །དེ་བཞིན་མ་ཕན་བར་དུ་བྱའོ། །ཡང་ན་
རང་ཡི་དམ་དུ་བསམས་ལ་ལངས་ཏེ་ལག་པ་རྡོ་རྗེ་ཁུ་ཚུར་བྱས་ལ། སྙིང་གར་
བསྣོལ་ནས་རྐང་པའི་རྟིང་པ་གཉིས་མཉམ་པོར་འཕོངས་ལ་ཕོག་པར་བྱས་ལ་
རླུང་ཟུང་ནས་འཕག་པར་བྱའོ། །གལ་ཏེ་དེ་ལྟར་བྱེད་པ་མི་ཡོང་ན། མགོ་ལག་
གིས་གཡོགས་ནས་རྐང་པའི་རྟིང་པ་མཉམ་དུའ མ་སོ་སེར་འཇམ་པོས་ཤེད་བྱུང་
ནས། བརྡུང་བར་བྱའོ། །གཞན་ཡང་ནད་བྱུང་ནས་དབང་ཕྱུག་ཆོས་གང་ལ་གང་
དགོས་སྐབས་དང་བསྟུན་ནས་ཤེས་པར་བྱའོ།།
གཉིས་པ་ཉམས་སྣང་ངོ་སྤྲད་པ་ནི། ལུས་འདར་བ་དང་། བདེ་བ་ལུས་

དབུ་མ་ལྟ་བའི་ཁྲིད་ཡིག 191
ལ་བརྟེན་ནས་ཉམས་གང་བྱུང་ཡང་ལུས་ཉམས་ཡིན་ཞིང་། དག་གིས་སཾ་སྐྲྀ་ཏའི་
སྐད་འདོན་པ་དང༌། ཚིགས་སུ་བཅད་པ་སོགས་རང་དབང་མེད་པར་འདོན་པ་ནི་
ངག་ཉམས་ཡིན་ཞིང་། ཡིད་ལ་བདེ་གསལ་མི་རྟོག་པ་གསུམ་གྱི་ཏིང་ངེ་འཛིན་སྐྱེ་
བ་སྟེ། དེ་ནི་ཇི་ལྟར་བཟང་ཡང་། ཇི་སྲིད་ལྷག་མཐོང་མ་སྐྱེས་པར་དུ་ཉམས་སུ་
ཤེས་པར་བྱའོ། །ས་རླུང་དང་། ཆུ་རླུང་དང་། མེ་རླུང་དང་། རླུང་གི་རླུང་དང་།
ནམ་མཁའི་རླུང་རྣམས་ཟིན་པའི་རྟགས་སུ་ལུས་པོ་ལྕི་བ་དང་། གྲང་བ་དང་། དྲོ་
བ་དང༌། ཡང་བ་དང༌། ལུས་མེད་པར་ཉམས་ཀྱིས་སྟོང་པར་འགྲོ་བ་དང༌།
མཐོང་སྣང་ལ་དུ་བ་དང་། སྲིན་བུ་མེ་ཁྱེར། སྨིག་རྒྱུ། ལྕགས་ཀྱུ། ཐིག་ལེ་ནམ་
མཁའ་གཡའ་དག་པ། འཇའ་ཚོན། ཉི་ཟླ། སྐར་མ་དང་། ས་གཞི་གསེར་ལ་
སོགས་པར་མཐོང་བ་དང༌། མེ་ཆུ། དེ་བཞིན་གཤེགས་པའི་སྐུ་གཟུགས།
རིགས་དྲུག་གི་གནས་རྣམས་དང་། སྟོང་གསུམ་གྱི་བར་གྱི་མཐོང་སྣང་གང་བྱུང་
ཡང་རླུང་སེམས་ཟིན་པའི་རྟགས་ཡིན་པས། ཉམས་སུ་ཤེས་པར་བྱའོ། །རྣ་བའི་
ཡུལ་དུ་བུང་བའི་སྒྲ་ལྟ་བུ་དང་། སཾ་སྐྲྀ་ཏའི་སྐད་སྙན་ངག་གི་ཚིགས་སུ་བཅད་
པ༑ ཡི་དམ་གྱི་སྙིང་པོ་ལེགས་ཉེས་སྙན་པ། མི་སྙན་པ་གང་བྱུང་ཡང་ཐོས་སྣང་
གི་ཉམས་སུ་ཤེས་པར་བྱའོ། །དེ་ལྟར་གྱི་ཉམས་སྣང་ལ་བླང་དོར་དགག་སྒྲུབ་
མེད་པར་ཉམས་སུ་བླངས་པས་ལྷག་མཐོང་གི་ཏིང་ངེ་འཛིན་སྐྱེ་བར་འགྱུར་རོ།།
གཉིས་པ་ལྷག་མཐོང་ཉམས་སུ་ལེན་པ་ལ་གཉིས། གང་ཟག་གི་བདག་
མེད་བསྒོམ་པ་དང་། ཆོས་ཀྱི་བདག་མེད་སྒོམ་པའོ། །དང་པོ་ནི། ལུས་ངག་

192
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡིད་གསུམ་ཕུང་པོའི་ཚོགས། །གང་ཡང་བདག་ཏུ་མ་གྲུབ་ལ། །དེ་ལས་གཞན་
དུ་བདོག་མེད་པས། །བདག་མེད་དོན་འདི་ཤེས་པར་བྱ། །ཞེས་གསུངས་པ་
སྟེ༔ འདི་ལ་ཡང་གཉིས་སྟེ། ལུས་ངག་ཡིད་གསུམ་བདག་མེད་དུ་བསྒོམ་པ་
དང་། ཕུང་པོ་ལྔ་བདག་མེད་དུ་བསྒོམ་པའོ། །དང་པོ་ལ་གསུམ་སྟེ། ལུས་
དང་། ངག་དང་། ཡིད་བདག་མེད་དུ་བསྒོམ་པའོ། །དང་པོ་ནི་ལུས་གནད་དང་
ལྟ་སྟངས་རྣམས་སྔར་བཞིན་བཀུག་ལ། འདྲ་བས་དེ་བཞིན་དུ་གནས་ནས། རང་
གི་ལུས་འདི་ལུང་རིགས་ཀྱིས་མ་གྲུབ་པར་ཤེས་པར་བྱས་ལ་སྒོམ་པ་སྟེ། དེ་ཡང་
མགོ་དང་རྐང་ལག་ལས་གཟུགས་སོགས་དྲུག་བྲང་དང་ནང་ཁྲོལ་རྣམས་དང་།
ཤ་དང༌། ཁྲག་དང་། རུས་པ་དང་། ཆུ་སེར་དང་། ཚིལ་དང་། རྐང་དང་།
དབང་པོའི་སྒོ་རྣམས་དང་། རླུང་དང༌། རྩ་དང་། དྲོད་དང་། མི་གཙང་བ་
རྣམས་དང་། དེ་རྣམས་ནི་རེ་རེ་བཞིན་དུ་ནི་གང་ཡང་ལུས་སུ་མ་གྲུབ་པས་དེ་
ལས་གཞན་དུ་ནམ་ཡང་ལུས་མ་གྲུབ་སྟེ། དེ་ལྟར་ལེགས་པར་དཔྱད་པས་ལུས་
གང་དུ་ཡང་མ་རྙེད་པ་དང་། དེ་ཀའི་ངང་ལ་གཟུང་འཛིན་གྱི་རྟོག་པའི་འཕྲོ་ཆད་
དེ་བཅད་ནས་མཉམ་པར་བཞག་གོ །ཡང་སེམས་འཕྲོ་ན་སྔར་བཞིན་དུ་ལུས་གང་
ན་མ་གྲུབ་པར་གཏན་ལ་ཕབ་ནས་ཡང་ལུས་མ་རྙེད་པ་དང་། དེ་ཀའི་ངང་ལ་
མཉམ་པར་བཞག་པ་སྟེ། དེ་ལྟར་ཉིན་རེ་བཞིན་ཡང་ཡང་བསྒོམས་པས་ལུས་མ་
གྲུབ་པར་ཐག་ཆོད་པ་དང་། ཡང་ལུས་ཀྱི་ཡན་ལག་རྣམས་སོ་སོར་ཕྱེ་ནས། མ་
གྲུབ་པར་བསྒོམས་ཏེ། དེ་ཡང་མགོ་བོ་ནི་མིག་དང་། རྣ་བ་དང་། སྣ་དང་། ལྕེ་

193
དབུ་མ་ལྟ་བའི་ཁྲིད་ཡིག་
དང་། ཁ་དང་། སོ་དང་། མཆུ་དང་། སྒྲ་དང་། ཀླད་པ་དང་། ཤ་དང་། ཁྲག་
དང་། རུས་པ་དང་། ཆུ་སེར་དང༌། མཆིལ་མ་དང་། སྣབས་དང་། ཁ་ཆུ་
དང་། ཡ་ཐོད་དང་། མ་ཐོད་དང་། བ་སྤུའི་ཚོགས་རྣམས་རེ་རེ་བཞིན་མགོ་མ་
ཡིན་པས། དེ་ལྟར་ལེགས་པར་དཔྱད་ནས་མགོ་གང་དུ་མ་རྙེད་པ་དང་། དེ་ཀའི་
ངང་ལ་མཉམ་པར་བཞག་པ་སྟེ། སྔར་བཞིན་བྱའོ། །དེ་བཞིན་དུ་ཤེས་པར་
བྱའོ། །དེ་བཞིན་དུ་སྣ་མ་གྲུབ་སྟེ། དེའི་ཕྱོགས་བཅུ་གང་ཡང་སྣར་མ་གྲུབ་པ་
ཡིན་ཞིང་། དེའི་ཕྱོགས་རྡུལ་ཕྲན་གྱི་ཆ་ནས་རེ་རེ་བཞིན་དུ་ཕྱེ་ནས་དེ་དག་གང་དུ་
ཡང་མ་གྲུབ་པ་སྟེ། དེ་བཞིན་ནི་ཐམས་ཅད་ལ་ཤེས་པར་བྱའོ། །ངག་གི་ངོ་བོ་
ཡང་མ་གྲུབ་པར་ཤེས་པར་བྱའོ།།
གཉིས་པ་ནི། འདས་པའི་ངག་ནི་འགགས། མ་འོངས་པའི་ངག་ནི་མ་
སྐྱེས་ད་ལྟའི་ངག་ནི་འདི་ཡིན་དུ་གྲུབ་པ་མེད་པར་ཤེས་པར་བྱས་ལ་ངག་གང་དུ་
ཡང་མ་རྙེད་པ་དང༌། དེ་ཀའི་ངང་ལ་མཉམ་པར་བཞག་གོ །
གསུམ་པ་ནི། ཡིད་ནི་རང་གི་སྤྱི་བོའི་གཙུག་ནས་རྐང་པའི་མཐིལ་གྱི་
བར་དུ་གནས་པ་མེད་ཅིང་དེ་ལས་གཞན་དུ་མེད་ལ། དེ་གཉིས་ཀྱི་བར་དུ་ཡང་
མེད་ཅིང་། དེ་ལྟར་ན་ཡིད་གང་དུའང་མ་རྙེད་པ་དང༌། དེ་ཀའི་ངང་ལ་མཉམ་
པར་བཞག་གོ །གསུམ་པ་ནི་དེ་ལྟར་ལུས་དང་ངག་ཡིད་གསུམ་གང་དུ་ཡང་མ་
གྲུབ་པས་དེ་གསུམ་ནི། བདག་མེད་མ་ཡིན་དེ་ལས་གཞན་དུ་གྱུར་པ་དང་། དེ་
གཉིས་ཀྱི་བར་དུ་ཡང་བདག་མ་གྲུབ་པས་བདག་མ་རྙེད་པ་དེ་ཀའི་ངང་ལ་མཉམ་

194
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་བཞག་གོ །
གཉིས་པ་ཕུང་པོ་ལྔ་བདག་མེད་དུ་སྒོམ་པ་ནི། དང་པོ་གཟུགས་ཕུང་ནི་
དབྱིབས་དང་ཁ་དོག་དང་། རེག་བྱ་དང་། དྲི་རོ་གང་ཡང་རེ་རེ་བཞིན་དཔྱད་ན་
གཟུགས་མ་ཡིན། དེ་བཞིན་དུ་ཕྱོགས་མཚམས་དང་། རྡུལ་ཕྲན་གྱི་ཆ་ནས་རེ་རེ་
བཞིན་དཔྱད་ན་གཟུགས་ཀྱི་ངོ་བོར་མ་གྲུབ་སྟེ། དེ་ཀའི་ངང་ལ་མཉམ་པར་བཞག་
གོ །གཉིས་པ་ཚོར་བའི་ཕུང་པོ་ནི། བདེ་སྡུག་བཏང་སྙོམས་གསུམ་ཉམས་སུ་
མྱོང་བར་བྱེད་པའི་ཚོར་བ་དེ་ཡིན་ཏེ། ལུས་ཀྱི་ཕྱི་ནང་བར་གསུམ་གང་དུ་གནས་
དཔྱད་པས། ཚོར་བའི་ངོ་བོར་མ་གྲུབ་པས་དེ་ཀའི་ངང་ལ་མཉམ་པར་བཞག་
གོ ༑གསུམ་པ་འདུ་ཤེས་ཀྱི་ཕུང་པོར་མ་གྲུབ་པ་སྒོམ་པ་ནི། ཡུལ་སོ་སོར་འདུ་
ཤེས་པའི་འདུ་ཤེས་དེ་ཡང་ཚོར་བ་ལྟར་མཉམ་པར་བཞག་པར་བྱའོ། །བཞི་པ་
འདུ་བྱེད་ཀྱི་ཕུང་པོ་མ་གྲུབ་པར་སྒོམ་པ་ནི། ཆགས་སྡང་དགག་སྒྲུབ་སྣ་ཚོགས་ཀྱི་
རང་བཞིན་དུ་གྱུར་པའི་འདུ་བྱེད་ཡང་ཚོར་བ་ལྟར་ཤེས་པར་བྱས་ལ་མཉམ་པར་
བཞག་གོ ། ལྔ་པ་རྣམ་པར་ཤེས་པའི་ངོ་བོ་མ་གྲུབ་པར་སྒོམ་པ་ནི། གཟུགས་ལ་
སོགས་པའི་ཡུལ་རྣམས་སོ་སོར་བཟུང་བར་བྱེད་པའི་རྣམ་པར་ཤེས་པའི་ཚོགས་
རྣམས། ལུས་ཀྱི་མགོ་མཇུག་ཕྱི་ནང་བར་གསུམ་གང་དུའང་མི་གནས། ལུས་ཀྱི་
ཕྱིའི་ཕྱོགས་མཚམས་སྟེང་འོག་གང་དུ་ཡང་ཡང་མི་གནས་པར། དེ་རྣམས་ལས་
གཞན་དུ་ཡང་མི་གནས་པས། མ་རྙེད་པ་དེའི་ངང་ལ་མཉམ་པར་བཞག་གོ །དེ་
ལྟར་ན་ཕུང་པོ་ལྔ་པོ་ཡང་རེ་རེ་བཞིན་དཔྱད་ན་གང་ལའང་མ་གྲུབ་པས་ཕུང་པོ་ལྔ་

195
དབུ་མ་ལྟ་བའི་ཁྲིད་ཡིག
བདག་མ་ཡིན་ནོ། །བདག་ཀྱང་ཕུང་པོ་ལྔ་མ་ཡིན་ཏེ། ཕུང་པོ་ལྔ་ལས་གཞན་དུ་ནི་
བདག་མ་གྲུབ་ཅིང་། ཕུང་པོ་ལྔ་ཡང་རང་བཞིན་གྱིས་གྲུབ་པ་མེད། བདག་གང་
དུ་ཡང་མ་དམིགས་པ་དེ་ཀའི་ངང་ལ་མཉམ་པར་བཞག་ནས། བདག་རང་བཞིན་
གྱིས་མ་གྲུབ་པའི་རྟེན་འབྲེལ་ཤེས་པར་བྱའོ། །དེ་ལྟར་ན་བདག་རྟེན་འབྲེལ་དུ་
ཐག་ཆོད་པའི་ངེས་ཤེས་རྣམ་དག་མ་སྐྱེས་བར་དུ་ཡང་དམིགས་པ་རྣམས་བསྐྱར་
ནས་བསྒོམ་པར་བྱའོ།།
གཉིས་པ་ཆོས་ཀྱི་བདག་མེད་སྒོམ་པ་ནི། ཕུང་པོ་ཁམས་དང་སྐྱེ་མཆེད་
དང་། །འབྱུང་བ་འབྱུང་འགྱུར་དགེ་མི་དགེ །སྣང་སྟོང་འཁོར་འདས་ཆོས་
རྣམས་ཀུན། །རྟེན་འབྲེལ་གང་ཡང་གྲུབ་པ་མེད། །ཅེས་གསུངས་པས་འདི་ལ་
གཉིས། མ་དག་པ་འཁོར་བའི་ཆོས་ 
་རྣམས་ལ་བདག་མེད་པར་བསྒོམ་པ་དང་།
དག་པ་མྱ་ངན་ལས་འདས་པའི་ཆོས་རྣམས་ལ་བདག་མེད་པར་བསྒོམ་པའོ། །
དང་པོ་ལ་གཉིས། ཡུལ་རང་བཞིན་མེད་པར་བསྒོམ་པ་དང༌། ཡུལ་ཅན་རང་
བཞིན་མེད་པར་བསྒོམ་པའོ། །དང་པོ་ནི་འབྱུང་བ་ལྔ། འབྱུང་འགྱུར་ལ། ཕུང་
པོ༑ ཁམས། སྐྱེ་མཆེད་ལ་སོགས་ཐམས་ཅད་རང་བཞིན་མེད་པར་སྒོམ་པ་
ལ༑ དང་པོ་འབྱུང་བ་ལྔའི་ས་རང་བཞིན་མེད་པར་སྒོམ་པ་ནི། ས་ལས་གྲུབ་པའི་
དངོས་པོ་གང་རུང་ཞིག་ལ་དམིགས་ཏེ། དེའི་དབྱིབས་དང་། ཁ་དོག་དང་།
རེག་བྱ་སོགས་རེ་རེ་ནས་དཔྱད་པས་སར་གྲུབ་པ་མེད་ཅིང་། ཕྱོགས་ཆ་དང་རྡུལ་
ཕྲན་གྱི་ཆ་ནས་དཔྱད་པས་ཀྱང་ས་རུ་གྲུབ་པ་མེད་དེ། ས་རང་བཞིན་མེད་པའི་

196 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངང་ནས་མཉམ་པར་བཞག་གོ །དེ་བཞིན་དུ་ཆུ་ལའང་ཤེས་པར་བྱའོ། ། མེ་ནི་
གཙུབ་ཤིང་དང་གཙུབ་སྟན་དང་། སྐྱེས་བུའི་ལག་པའི་རྩོལ་བ་རྣམས་ལ་བརྟེན་
ནས་འབྱུང་བ་ནི་རེ་རེ་བཞིན་དཔྱད་ན། དེ་གང་ལས་ཀྱང་མ་བྱུང་སྟེ། དབྱིབས་ཁ་
དོག་རེག་བྱ་སོགས་རེ་རེ་བཞིན་དཔྱད་ནས་མེ་མ་ཡིན་ཏེ། སྔར་བཞིན་མཉམ་པར་
བཞག་གོ །རླུང་ལ་དམིགས་ཏེ་ཕྱོགས་མཚམས་སྟེང་འོག་གང་ནས་ཀྱང་མ་
བྱུང་། དབྱིབས་བཞིན་རེ་རེ་བཞིན་དཔྱད་ནས་མ་གྲུབ་སྟེ་སྔར་བཞིན། ནམ་
མཁའ་ནི་དང་པོ་ཕྱོགས་མཚམས་སོགས་གང་ནས་ཀྱང་མ་བྱུང་། སླར་དེ་དག་
གང་དུ་ཡང་མི་འགྲོ །དེ་ལྟ་ངོ་བོ་གང་དུ་ཡང་གྲུབ་པ་མེད་པས་འབྱུང་བ་ལྔ་རང་
བཞིན་གྱིས་མ་གྲུབ་པ་དེ་ལྟར་མཉམ་པར་བཞག་གོ །འབྱུང་འགྱུར་ལྔ་རང་བཞིན་
མེད་པར་བསྒོམ་པ་ནི། གཟུགས་བུམ་པ་ལྟ་བུ་ཞིག་ལ་དམིགས་ནས། དེའི་
དབྱིབས། ཁ་དོག །རེག་བྱ། ཁ་མགྲིན་པ། ལྟོ་བ། ཞབས། ཕྱི་ནང་དེ་རྣམས་
རེ་རེ་བཞིན་བུམ་པར་མ་གྲུབ་པས་སྔར་བཞིན་མཉམ་པར་བཞག་གོ །དེ་བཞིན་དུ་
སྒྲ༑ དྲི། རོ། རེག་བྱ་རེ་རེ་བཞིན་དམིགས་ལ་ཕྱོགས་མཚམས་སྟེང་འོག་ཕྱི་ནང་
བར་གསུམ་མགོ་མཇུག་དབྱིབས་ཁ་དོག་གི་རྣམ་པར་རེ་རེ་བཞིན་དཔྱད་ནས་སྒྲ་
དྲི་རོ་རེག་བྱ་རྣམས་དེ་དག་གང་ལས་ཀྱང་མ་བྱུང་སྟེ། དེ་རྣམས་རང་བཞིན་གྱིས་
མ་གྲུབ་པས་དེའི་ངང་ལ་མཉམ་པར་བཞག་གོ །དེ་ལྟར་འབྱུང་བ་ལྔ་འབྱུང་
འགྱུར་ལྔས་མཚོན་པའི་ཕུང་པོ། ཁམས་སྐྱེ་མཆེད་སོགས་ཀྱིས་འདུས་བྱས་ཀྱི་
ཆོས་ཐམས་ཅད་རང་བཞིན་གྱིས་སྤྲོས་པ་དང་བྲལ་བ་དང་། ནམ་མཁས་མཚོན་

197
དབུ་མ་ལྟ་བའི་ཁྲིད་ཡིག
ཏེ་འདུས་མ་བྱས་ཀྱི་ཆོས་ཐམས་ཅད་རང་བཞིན་གྱིས་སྤྲོས་པ་དང་བྲལ་བ་དང་།
སྤྱིར་ཡང་ཆོས་གཉིས་སྤྲོས་པ་དང་བྲལ་བ་དེ་བཞིན་དུ་ཆོས་ཐམས་ཅད་རང་བཞིན་
མེད་པ་སྤྲོས་པ་དང་བྲལ་བ། ཟབ་པ། ཞི་བ། གང་གི་ངོ་བོར་ཡང་རང་བཞིན་
གྱིས་གྲུབ་པ་མེད་པར་རྟེན་ཅིང་འབྲེལ་བར་འབྱུང་བར་ཤེས།
གཉིས་པ་ཡུལ་ཅན་རང་བཞིན་མེད་པར་བསྒོམ་པ་ནི། མིག་གི་དབང་པོ་
དང་། གཟུགས་དང་། སྔ་མའི་ཉེར་ལེན་སོགས་ཚོགས་པ་ལ་བརྟེན་ནས་མིག་གི་
རྣམ་པར་ཤེས་པ་འབྱུང་སྟེ། དེ་ཡང་དཔྱད་ནས་སྔ་མའི་ཉེར་ལེན་ཡང་མིག་གི་
རྣམ་པར་ཤེས་པ་མིན། མིག་གི་དབང་པོ་དང་། ཡུལ་གཟུགས་གཉིས་པོ་དང་།
ཁ་དོག་དང་། དབྱིབས་དང༌། རེག་བྱ་དང་། ཕྱི་ནང་བར། ཕྱོགས་མཚམས་
སྟེང་འོག །དབུས་ཀྱི་ཕྱོགས་གང་ཡང་མིག་གི་རྣམ་པར་ཤེས་པ་མིན། དེ་དག་
གང་རུང་རེ་ལ་གནས་པ་མེད་ཅིང་། དེ་དག་གང་དུ་ཡང་སོང་བ་དང་འོང་བ་མེད་
པར། མིག་གི་རྣམ་པར་ཤེས་པའི་རང་བཞིན་མེད་པ་སྟེ། མ་རྙེད་པ་དེ་ཀའི་ངང་
ལ་མཉམ་པར་བཞག་གོ །དེ་བཞིན་དུ་རྣ་བའི་རྣམ་པར་ཤེས་པ། སྣའི་རྣམ་པར་
ཤེས་པ། ལྕེའི་རྣམ་པར་ཤེས་པ། ལུས་ཀྱི་རྣམ་པར་ཤེས་པ། ཡིད་ཀྱི་རྣམ་པར་
ཤེས་པ་རྣམས་རང་རང་གི་དབང་པོ། །ཉེར་ལེན་ཡུལ། སྒྲ། དྲི། རོ། རེག་བྱ།
ཆོས་རྣམས་ཚོགས་པ་ལ་བརྟེན་ནས། རང་རང་གི་རྣམ་ཤེས་འབྱུང་མོད། རེ་རེ་
ནས་དཔྱད་ནས་རང་བཞིན་མེད་པས་གོང་ལྟར་ཤེས་པར་མཉམ་པར་བཞག་
གོ །དེ་ལྟར་ན་ཡུལ་དང་ཡུལ་ཅན་གྱིས་བསྡུས་པའི་འཁོར་བའི་ཆོས་ཐམས་ཅད་

198 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ནི་རྟེན་འབྲེལ་ལ་དཔྱད་པའི་ངོ་བོར་ཡོད་པ། རང་བཞིན་གྱིས་གྲུབ་པ་མེད་པ།
སྒྱུ་མ་དང་། རྨི་ལམ་དང་། སྨིག་རྒྱུ་ལ་སོགས་པ་གཞན་དུ་ཤེས་པར་བྱའོ།།
གཉིས་པ་མྱང་འདས་ཀྱི་ཆོས་རྣམས་རང་བཞིན་མེད་པར་བསྒོམ་པ་ལ་
གསུམ། སྐུ་དང་། གསུང་དང་། ཐུགས་རང་བཞིན་མེད་པར་སྒོམ་པའོ། །དང་
པོ་ནི། གཟུགས་སྐུ་སྣང་ལ་རང་བཞིན་མེད་པ་སྒོམ་པ་ལ། དེ་བཞིན་གཤེགས་
པའི་སྐུ་གཅིག་ལ་དམིགས་རྟེན་བྱ་སྟེ། དེ་ཡང་དབུ་དང་ཕྱག་ལ་སོགས་པ་སྐུའི་
ཡན་ལག་རྣམས་དང༌། སྤྱན་ལ་སོགས་པའི་དབང་པོ་རྣམས་དང་། གཙུག་
གཏོར་ལ་སོགས་པའི་མཚན་སོ་གཉིས་དང་། སེན་མོ་ཟངས་ཀྱི་མདོག་ལྟ་བུ་ལ་
སོགས་པའི་དཔེ་བྱད་བཟང་པོ་བརྒྱད་ཅུ་དང༌། བ་སྤུའི་ཚོགས་ཀྱི་བར་བསམས་
ནས། རེ་རེ་བཞིན་དཔྱད་པས་གང་ཡང་དེ་བཞིན་གཤེགས་པའི་སྐུར་མ་གྲུབ། དེ་
བཞིན་དུ་དེ་དག་ཕྱོགས་མཚམས་སྟེང་འོག་ཕུང་པོ་ཁམས་སྐྱེ་མཆེད་འབྱུང་
བ༑ འབྱུང་འགྱུར། དངོས་པོ། དངོས་མེད། འདུ་བྱས། འདུས་མ་བྱས། སྣང་
བ་སྟོང་པ། འཁོར་བ་དང་མྱང་འདས་གང་ལས་ཀྱང་མ་བྱུང་། དེ་ལྟ་དེ་རྣམས་
གང་གི་ཡང་ངོ་བོར་གནས་པ་མེད། །དེ་དག་གང་དུ་ཡང་མི་འགྲོ་བས་སྤྲོས་བྲལ་
རང་བཞིན་མེད་པ་དེ་ལ་མཉམ་པར་བཞག་གོ །
གཉིས་པ་གསུང་ལ། དམིགས་རྟེན་དུ་འབྲུ་གསུམ། ཨཱ་ལི་ཀཱ་ལི་རྣམས་
བསམ་བཞིན་དུ་ངག་ཏུ་བརྗོད་ནས། གསུང་དབྱངས་ཡན་ལག་དྲུག་ཅུ་དང་
བཅས་པ་ནི། སྒྲ་གྲགས་སྟོང་བྲག་ཆ་ལྟ་བུ་རང་བཞིན་མེད་པ་སྟེ། སྒྲ་དེ་མགྲིན་

199
དབུ་མ་ལྟ་བའི་ཁྲིད་ཡིག
པ༑ ལྕེ་སོ། ཤ་རུས་པ། ཁྱོག །ལུས་ཀྱི་ཕྱི་ནང་བར་གསུམ། ཕྱོགས་མཚམས་
སྟེང་འོག་གང་ནས་བྱུང་། ད་ལྟར་གར་གནས། དེ་ནས་གར་འགྲོ་དཔྱད་པས།
དེ་དག་གང་དུ་མ་བྱུང་། མི་གནས་མི་འགྲོ་བར་ཤེས་པར་བྱ་སྟེ། མཉམ་པར་
བཞག་གོ །
གསུམ་པ་ནི། རྡོ་རྗེ་ལ་སོགས་པ་ཕྱག་མཚན་གང་རུང་ཞིག་ལ་དམིགས་
རྟེན་བྱས་ནས། དེ་དག་གི་ཕྱི་ནང་བར་གསུམ་ཆ་ཆེན་ཆ་ཆུང་ཕྱོགས་མཚམས་
སྟེང་འོག །དབྱིབས། ཁ་དོག་སོགས་རེ་རེ་ནས་དཔྱད་པས་གང་ཡང་རྡོ་རྗེ་
སོགས་མ་ཡིན་ཏེ། གང་གིས་རང་བཞིན་དུ་མ་གྲུབ་པ་སྤྲོས་པ་ཐམས་ཅད་དང་
བྲལ་བ། ནམ་མཁའ་ལྟ་བུར་གྱུར་པ་ཡིན་པས། མཉམ་པར་བཞག་གོ །དེ་ལྟར་
དེ་བཞིན་གཤེགས་པའི་སྐུ་གསུང་ཐུགས་རྟེན་ཅིང་འབྲེལ་བར་འབྱུང་བ། མ་
དཔྱད་པའི་ངོ་བོར་གྲུབ་པ། རིག་པས་དཔྱད་པའི་མཉམ་བཞག་གི་ངོ་བོར་ནི་གང་
གི་རང་བཞིན་དུ་ཡང་མ་གྲུབ་པ་སྤྲོས་བྲལ་སྨྲ་བསམས་ཀྱི་ཡུལ་ལས་འདས་
པ༑ དཔེ་གང་གིས་ཡང་མཚོན་པར་མི་ནུས་པ། ཕྱོགས་མཐའ་ཐམས་ཅད་དང་
བྲལ་བ་བཞིན་དུ་འཁོར་འདས་ཀྱི་ཅོས་ཆོས་ཐམས་ཅད་ཤེས་པར་བྱ་སྟེ། ཐམས་ཅད་
ཀྱི་རང་བཞིན་ལ་དབྱེར་མེད་ཅིང་རང་བཞིན་གཅིག་པས་བླང་དོར་དང་དགག་
སྒྲུབ་དང་། གཟུང་འཛིན་དང་ཡུལ་ཡུལ་ཅན་གྱི་མཚན་མ་ཐམས་ཅད་ལས་འདས་
པ་ལ་ནམ་ཤེས་པ་ན། མྱ་ངན་ལས་འདས་པ་ཟབ་ལ་ཞི་བ་ཐོབ་པར་ཤེས་པར་བྱ་
སྟེ༑ དེ་ལྟར་མ་ཤེས་ཀྱི་བར་དུ་བསྒོམ་པར་བྱའོ། །དེ་ཡང་གང་ཟག་གི་བདག་

2C0
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མེད་སྒོམ་པའི་སྔོན་དུ་གང་ཟག་ཚོལ་བ་དང་། ཆོས་ཀྱི་བདག་མེད་སྒོམ་པའི་སྔོན་
དུ་གཟུགས་སོགས་གང་རུང་ཞིག་ལ་བཀར་ནས་བཙལ་བ་དང་། མྱང་འདས་
རང་བཞིན་མེད་པར་སྒོམ་པའི་སྔོན་དུ་དེ་བཞིན་གཤེགས་པའི་སྐུ་ཚོལ་བ་དང་།
དམིགས་པ་རེ་རེ་བཞིན་དུ་དྲི་བ་དང་། བསླབ་བྱ་དང༌། ཁྱད་པར་ཅན་དུ་ཡང་
ལྷག་མཐོང་གི་དམིགས་པའི་སྐབས་སུ་དམིགས་པ་རེ་རེ་བཞིན་དུ་ལུང་རིགས་
དང་བཅས་པས་ཆོས་ཉིད་རྟེན་འབྲེལ་རང་བཞིན་མེད་པ་ཡིན་པའི་སྒྲུབ་བྱེད་ཚོལ་
བ་གལ་ཆེ་སྟེ། ནང་ནས་རྟེན་འབྲེལ་དུ་ཐག་ཆོད་པའི་ངེས་ཤེས་མ་སྐྱེས་བར་དུ་
ལྷག་མཐོང་གི་ཉམས་མྱོང་སྐྱེ་བའི་སྐབས་མེད་པའི་ཕྱིར་རོ། །འདིར་ནི་རང་
ལུགས་ལུང་རིགས་དང་བཅས་པའི་རྒྱས་པ་མེད་ནའང༌། ངོ་སྤྲོད་ཀྱི་སྐབས་སུ་ཆ་
ཙམ་འཆད་ཅིང་གཞན་ཡང་ངེས་དོན་གྱི་གསུང་རབ་དང་། བསྟན་བཅོས་རྣམ་
དག་གི་ལུང་རིགས་དང་སྦྱར་ནས་རྒྱས་པ་ཤེས་པར་བྱའོ།།
གསུམ་པ་ངོ་སྤྲོད་པ་ལ་གཉིས། མདོར་བསྟན་པ་དང་། རྒྱས་པར་བཤད་
པའོ། །དང་པོ་ནི། རྟེན་འབྲེལ་གང་ལ་རང་བཞིན་མེད་ཅེས་གསུངས་པས་རྟེན་
འབྲེལ་ནི་རྒྱུས་བྱས་པ་དང་། ཕན་ཚུན་ལྟོས་པའི་རྟེན་འབྲེལ་ལོ། །དང་པོ་བུམ་པ་
ལྟ་བུ་ཞིག་ཡིན་ལ། དང་པོ་འཇིམ་པ་དང་སྐྱེས་བུའི་ལག་པའི་རྩོལ་བ་སོགས་རྒྱུ་
རྐྱེན་ཐམས་ཅད་ཚོགས་པ་ལ་བརྟེན་ནས་བུམ་པ་འབྱུང་མོད་ཀྱང་། རེ་རེ་བཞིན་དུ་
དཔྱད་ན་འཇིམ་པ་རྐྱང་པ་ལས་ཀྱང་མ་བྱུང་། དེ་བཞིན་དུ་གཞན་རྣམས་ལས་ཀྱང་
རེ་རེ་དཔྱད་ན་གང་ལས་ཀྱང་མ་བྱུང་བས་རང་བཞིན་མེད་པ་ཡིན་ལ། རྒྱུ་རྐྱེན་དེ་

དབུ་མ་ལྟ་བའི་ཁྲིད་ཡིག་201
རྣམས་ཚོགས་པ་ལ་བརྟེན་ནས་འབྱུང་བས་རྟེན་འབྲེལ་མ་ཡིན་ནོ། །ཕན་ཚུན་ལྟོས་
པའི་རྟེན་འབྲེལ་ནི་བུམ་པ་ནི་ཁ་དང་མགྲིན་པ། ལྟོ་བ། མཆུ། ཞབས་ཕྱི་ནང་
ཐམས་ཅད་ཚོགས་པ་ལ་བརྟེན་ནས་བུམ་པའི་བྱ་བ་བྱེད་ནུས་པའི་རྟེན་འབྲེལ་ཡིན་
ལ༑ དེ་རྣམས་རེ་རེ་བཞིན་དཔྱད་ན་གང་ཡང་བུམ་པ་མ་ཡིན་ཞིང་། དེ་བཞིན་དུ་
ཁ་རྐྱང་པས་བུམ་པའི་བྱ་བ་བྱེད་ནུས་པ་མ་ཡིན། རྡུལ་ཕྲན་རེ་རེ་བཞིན་དུ་བྱེད་
པས་བུམ་པའི་ཕྱོགས་ཆ་གང་ཡང་མ་ཡིན། རྡུལ་དེའི་ཕྱོགས་མཚམས་སྟེང་འོག་
ཐམས་ཅད་ནས་དཔྱད་ན་བུམ་པའི་རང་བཞིན་མ་གྲུབ་སྟེ། དེ་ལྟར་ཆོས་ཐམས་
ཅད་ཀྱི་རྟེན་འབྲེལ་རང་བཞིན་མེད་པར་ཤེས་པར་བྱའོ། །གལ་ཏེ་རང་བཞིན་གྱིས་
གྲུབ་ན་གང་ལ་ཡང་ལྟོས་མི་དགོས་པར་རྟག་པར་ཐེར་ཟུག་པ། ཐམས་ཅད་དུ་
ཅུང་ཟད་ཀྱང་འགྱུར་བ་མེད་པ། གང་གིས་ཀྱང་ཕན་པ་དང་གནོད་པ་བྱར་མེད་
པ༑ འདུས་མ་བྱས་པ། དངོས་པོའི་རང་བཞིན་དུ་མ་གྲུབ་པ་ཞིག་དགོས་ཏེ། དེ་
ལྟ་བུའི་རྟེན་འབྲེལ་ནི་མི་སྲིད་པས། ཆོས་ཉིད་རྟེན་ཅིང་འབྲེལ་བར་འབྱུང་བ་ལས་
གཞན་དུ་གྲུབ་པ་མེད་དེ། འཕགས་པ་ཀླུ་སྒྲུབ་ཀྱི་ཞལ་སྔ་ནས་ཀྱང་། རྟེན་ཅིང་
འབྲེལ་འབྱུང་མ་གཏོགས་པའི། །ཆོས་འགའ་ཡོད་པ་མ་ཡིན་ཏེ། །དེ་ཕྱིར་སྟོང་
པ་མ་གཏོགས་པར། །ཆོས་འགའ་ཡོད་པ་མ་ཡིན་ནོ། །ཞེས་དང་། རྟེན་ཅིང་
འབྲེལ་བར་འབྱུང་བ་གང་། །དེ་ནི་སྟོང་པ་ཉིད་དུ་བཤད། །དེ་ནི་བརྟེན་ནས་
གདགས་པ་སྟེ། །དེ་ཉིད་དབུ་མའི་ལམ་ཡིན་ནོ། །མདོ་ལས་ཇི་ལྟར་ཤིང་དང་
རྒྱུད་ལ་བརྟེན་བྱས་ཤིང་། །ལག་པའི་རྩོལ་བ་བྱས་པ་གསུམ་ཚོགས་པ། །སྒྲོ་

202 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདོགས་བྱེད་པའི་པི་ཝང་གླིང་བུ་སོགས། །དེ་དག་ལ་བརྟེན་སྒྲ་ཡང་འབྱུང་བར་
འགྱུར། །དེ་ནི་གང་ནས་འབྱུང་ཞིང་གར་འགྲོ་ཞེས། །དེ་དག་མཁས་པ་ལ་ལས་
བརྟག་བྱས་ན། །སྒྲ་ཡིས་འོང་བ་སོང་བ་རྙེད་མི་འགྱུར། །དེ་ལྟར་རྒྱུ་དག་དང་ནི་
རྐྱེན་རྣམས་ལ། །འདུས་བྱས་གྱུར་པ་ཐམས་ཅད་འབྱུང་བ་སྟེ། །འདུས་བྱས་སྟོང་
པ་གཡོ་བ་མེད་པར་ནི། །དེ་ཉིད་མཐོང་བའི་རྣལ་འབྱོར་པ་ཡིས་ཤེས། །ནང་ཡང་
སྟོང་ལ་ཕྱི་རོལ་དག་ཀྱང་སྟོང་། །སེམས་ཅན་བདག་གིས་སྟོང་ཞིང་གནས་མེད་
པར། །ཆོས་ཀྱི་མཚན་ཉིད་ནམ་མཁའི་ངོ་བོ་ཉིད། །ཅེས་དང་། གལ་ཏེ་ཆོས་
རྣམས་རང་བཞིན་འགའ་ཡོད་ན། །རྒྱལ་བ་ཉན་ཐོས་བཅས་པ་དེས་མཁྱེན་
འགྱུར། །ཐེར་ཟུག་ཆོས་རྣམས་མྱ་ངན་འདས་མི་འགྱུར། །མཁས་རྣམས་ནམ་
ཡང་སྤྲོས་པ་མི་འདོད་ཅེས་སོགས་གསུངས་སོ།།
གཉིས་པ་རྒྱས་བཤད་ལ། བདེན་པ་གཉིས་ངོས་བཟུང་བ་དང་། ཆོས་
ཐམས་ཅད་རྟེན་འབྲེལ་དུ་བཤད་པའོ། །དང་པོ་ལ། ཀུན་རྫོབ་ཀྱི་བདེན་པ་དང༌།
དོན་དམ་པའི་བདེན་པའོ། །དང་པོ་ཀུན་རྫོབ་ཀྱི་བདེན་པ་ནི། །དོན་དམ་པའི་
བདེན་པ་རྟོགས་པའི་ཐབས་ཡིན་ཏེ། སངས་རྒྱས་རྣམས་ཀྱིས་ཀྱང་ཐོག་མར་
འཇིག་རྟེན་གྱི་ཆགས་འཇིག་དང༌། ཕུང་པོ་དང་། ཁམས་དང་། སྐྱེ་རྒ་ལ་སོགས་
དང་། དགེ་བ་དང་མི་དགེ་བའི་ཕན་ཡོན་དང༌། ཉེས་དམིགས་ལ་སོགས་
གསུངས་ཏེ། སྟོང་པ་ཉིད་ཀྱི་སྣོད་དང་ལྡན་པ་ན་དོན་དམ་པའི་བདེན་པ་སྟོན་པའི་
གསུང་རབ་བླ་ན་མེད་པ་རྣམས་བསྟན་ནས་གདུལ་བྱ་རྣམས་མྱ་ངན་ལས་འདས་

203
དབུ་མ་ལྟ་བའི་ཁྲིད་ཡིག
པའི་ས་ལ་འགོད་པར་མཛད་དོ། །དེའི་ཕྱིར་ཀུན་རྫོབ་ཀྱི་བདེན་པ་ལ་བརྟེན་ནས་
དོན་དམ་པའི་བདེན་པ་སྟོན་པར་བྱ་དགོས་ཤིང་། བདེན་གཉིས་ཀྱི་དབྱེ་བ་ལ་མི་
མཁས་ན་སངས་རྒྱས་ཀྱི་བསྟན་པའི་སྙིང་པོ་མི་ཤེས་ཏེ། རང་གཞན་གྱི་དོན་མི་
འགྲུབ། ཐབས་ལ་མི་མཁས་པས་སླར་རྟག་ཆད་གང་རུང་གི་གྲུབ་མཐའ་ངན་
པར་ལྷུང་པའི་རྒྱུར་གྱུར་འགྲོ་བ་ན། བདེན་གཉིས་ཀྱི་རྣམ་དབྱེ་ལ་མ་རྨོངས་པ་
གལ་ཆེའོ། །ཡབ་སྲས་མཇལ་བའི་མདོ་ལས་ཀྱང་། འཇིག་རྟེན་མཁྱེན་པས་
གཞན་ལ་མ་གསན་པར། །བདེན་པ་འདི་གཉིས་ཀྱི་ནི་དབྱེ་བ་མཛད། །གང་དག་
ཀུན་རྫོབ་ཀྱི་ནི་བདེན་པ་དང་། །གང་དག་དམ་པའི་དོན་གྱི་བདེན་པའོ། །ཞེས་
གསུངས་པ་དང་འཕགས་པ་ཀླུ་སྒྲུབ་ཀྱིས་ཀྱང་། སངས་རྒྱས་རྣམས་ཀྱིས་ཆོས་
བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་
དང༌། །དམ་པའི་དོན་གྱི་བདེན་པའོ། །གང་དག་བདེན་བ་འདི་གཉིས་ཀྱི། །རྣམ་
དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ཡི། །ཟབ་མོ་དེ་ཉིད་
རྣམ་མི་ཤེས། །ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་
འགྱུར། །དམ་པའི་དོན་ནི་མ་རྟོགས་པར། ། མྱ་ངན་འདས་པ་ཐོབ་མི་འགྱུར། །
ཞེས་གསུངས་ཤིང་། འཕགས་པ་ཨཱརྱ་དེ་བས་ཀྱང་། །ཇི་ལྟར་ཀླ་ཀློ་སྐད་གཞན་
གྱིས། །འདུལ་བར་མི་འགྱུར་དེ་བཞིན་དུ། །འཇིག་རྟེན་པ་ཡིས་མ་རྟོགས་
པར། །འཇིག་རྟེན་གདུལ་བར་འགྱུར་མ་ཡིན། །ཞེས་གསུངས་པ་བཞིན་
དུ༔ འདིར་ཡང་དོན་དམ་པའི་བདེན་པ་ཡང་དག་པའི་ལྟ་བ་མཐོང་གི་རང་བཞིན་

20
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྟོགས་པར་བྱ་བའི་ཐབས་ནི་ཐབས་སྐྱབས་འགྲོ་སེམས་བསྐྱེད་ནས། ཞི་གནས་ཀྱི་
ཉམས་ལེན་གྱི་བར་རྣམས་ཀྱིས་ནི་ཀུན་རྫོབ་ཀྱི་རིམ་པ་བསྟན་པ་ཡིན་ལ། ཞི་
གནས་རང་ངོ་སྤྲོད་པར་བྱེད་པ་ལ་གསུམ་སྟེ། ཞི་གནས་ཀྱི་ངོ་བོ་དང་། དབྱེ་བ་
དང་། དེའི་མི་མཐུན་ཕྱོགས་བསྟན་པའོ། །དང་པོ་ནི་ཏིང་ངེ་འཛིན་གྱི་རྣམ་པ་དགེ་
བ་ལ་རྩེ་གཅིག་པའོ། །གཉིས་པ་ངོ་བོའི་སྒོ་ནས་དབྱེ་བ་དང་། གྲངས་ཀྱི་སྒོ་ནས་
དབྱེ་བའོ། །དང་པོ་ནི་ཏིང་ངེ་འཛིན་གྱི་བདེ་བས་ཁམས་རྒྱས་ནས་ལུས་བདེ་བ་
སོགས་ཀྱི་བདེ་བ་དང་། རིག་པ་ཤིན་ཏུ་དྭངས་པ་ལ་བརྟེན་ནས་སྔ་ཕྱིའི་མངོན་
ཤེས་སོགས་ངེས་པའི་གསལ་བ་དང་། ཏིང་ངེ་འཛིན་ལ་བཞག་པའི་ཚེ། །
དམིགས་པ་གཞན་གྱི་བར་མ་ཆོད་པའི་མི་རྟོག་པ་རྣམས་སོ། །གཉིས་པ་ནི་
བསམ་གཏན་བཞི་དང་གཟུགས་མེད་ཀྱི་ཏིང་ངེ་འཛིན་རྣམས་ཏེ། གནས་ཆ་རྐྱང་
བ་ནི་ཇི་ལྟར་བཟང་ཡང་ཁམས་གོང་མའི་ཏིང་ངེ་འཛིན་མ་ཐོབ་ཀྱི་བར་དུ་ཞི་གནས་
ཀྱི་ངོ་བོ་ཉིད་མིན་ཏེ། དེའི་རྒྱུ་འདོད་པའི་སེམས་རྩེ་གཅིག་ཡིན་ནོ། །གསུམ་པ་
དེའི་མི་མཐུན་ཕྱོགས་ནི། བྱིང་རྨུགས་དང་རྒོད་པ་ལ་སོགས་པའི་ཏིང་ངེ་འཛིན་
གྱི་སྐྱོན་རྣམས། གཞན་ཡང་བདེ་གསལ་མི་རྟོག་པའི་ཉམས་འགའ་ཞིག་དང་ལྷག་
མཐོང་གཉིས་ནོར་སོ་ཆེ་བས་ཁྱད་པར་ཤེས་པར་བྱའོ།།
གཞན་ཡང་ཀུན་རྫོབ་ཀྱི་བདེན་པ་ལ་དབྱེ་ན་གཉིས་ཏེ། ཀུན་རྫོབ་ཀྱི་བདེན་
བ་དང་། ཀུན་རྫོབ་ཙམ་པའོ། །ཀུན་རྫོབ་ཀྱི་བདེན་པ་ནི། གཏི་མུག་གིས་ཡང་
དག་པའི་དོན་ལ་སྒྲིབ་པས་ན་ཀུན་རྫོབ་སྟེ། དེའི་ངོ་བོར་བདེན་པར་སྣང་བ་རྣམས་

205
དབུ་མ་ལྟ་བའི་ཁྲིད་ཡིག
ཀུན་རྫོབ་ཀྱི་བདེན་པ་ཡིན་ནོ། །ཡང་ཟླ་གཉིས་དང་དུང་སེར་སོགས་རྣམས་ནི་ཀུན་
རྫོབ་ཏུ་ཡང་མི་བདེན་པས་ཀུན་རྫོབ་ཙམ་པའོ། །ཀུན་རྫོབ་བདེན་པ་དེ་ཡང་
འཕགས་པ་སྣང་བ་དང་བཅས་པའི་སྤྱོད་ཡུལ་མངའ་བ་རྣམས་ལ་ནི་ཀུན་རྫོབ་དུ་
སྣང་ལ། ཀུན་རྫོབ་བདེན་པར་ནི་མི་སྣང་སྟེསྟེ། ། ཆོས་ཐམས་ཅད་རྣམ་པ་ཐམས་ཅད་
དུ་བདེན་མེད་དུ་རྟོགས་ཤིང་བདེན་པར་མངོན་པར་རློམ་པ་མེད་པའི་ཕྱིར་རོ། །
ཡང་མཐོང་བ་ཡང་དག་པ་འཕགས་པའི་མཉམ་གཞག་གི་ཡུལ་གང་ཡིན་པ་དེ་
དོན་དམ་པའི་བདེན་པ་དང་། མཐོང་བ་བརྫུན་པ་སོ་སོ་སྐྱེ་བོའི་དབང་བོ་ལ་གནོད་
པ་མེད་པའི་ཡང་དག་ཤེས་པའི་ངོར་སྣང་བ་རྣམས་ལ་ཀུན་རྫོབ་བདེན་པ་དང་།
དབང་པོ་ལ་གནོད་པ་ཡོད་པའི་འཁྲུལ་ཤེས་ཀྱི་ཡུལ་གང་ཡིན་པ་དེ་ཀུན་རྫོབ་ཙམ་
ཡིན་ནོ། །དཔལ་ལྡན་ཟླ་བ་གྲགས་པས་ཀྱང་། །ཀུན་རྫོབ་བདེན་པ་ཐབས་སུ་གྱུར་
པ་དང་། དོན་དམ་བདེན་པ་ཐབས་
བས་བྱུང་གྱུར་པ་སྟེ། གང་གིས་དེ་གཉིས་རྣམ་
དབྱེ་མི་ཤེས་པ། །དེ་དག་རྣམ་རྟོག་ངན་པའི་ལམ་ངན་ཞུགས། ཞེས་དང་། གཏི་
མུག་རང་བཞིན་སྒྲིབ་ཕྱིར་ཀུན་རྫོབ་སྟེ། དེས་གང་བཅོས་མ་བདེན་པར་སྣང་དེ་
ནི༑ ཀུན་རྫོབ་བདེན་ཞེས་ཐུབ་པ་དེས་གསུངས་ཏེ། །བཅོས་མར་གྱུར་པའི་དངོས་
ནི་ཀུན་རྫོབ་ཏུའོ། །དངོས་ཀུན་ཡང་དག་རྫུན་པ་མཐོང་བ་ཡིས། །དངོས་རྙེད་ངོ་
བོ་གཉིས་ནི་འཛིན་པར་འགྱུར། ། ཡང་དག་མཐོང་ཡུལ་གང་དེ་དེ་ཉིད་དེ། །
མཐོང་བ་རྫུན་པ་ཀུན་རྫོབ་བདེན་པར་གསུངས། །མཐོང་བ་རྫུན་པའང་རྣམ་པ་
གཉིས་འདོད་དེ། །དབང་པོ་གསལ་དང་དབང་པོ་སྐྱོན་ཅན་ནོ། ། སྐྱོན་ལྡན་དབང་

206
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཅན་རྣམས་ཀྱི་ཤེས་པ་ནི། །དབང་པོ་ལེགས་གྱུར་ཤེས་ལྟོས་ལོག་པར་
འདོད། །གནོད་པ་མེད་པའི་དབང་པོ་དྲུག་རྣམས་ཀྱིས། །གཟུང་བ་གང་ཞིག་
འཇིག་རྟེན་གྱིས་རྟོགས་ཏེ། །འཇིག་རྟེན་ཉིད་ལས་བདེན་ཡིན་ལྷག་མ་ནི། །འཇིག་
རྟེན་ཉིད་ལ་ལོག་པར་རྣམ་པར་བཞག །ཅེས་གསུངས་སོ།།
གཉིས་པ་དོན་དམ་པའི་བདེན་པ་ནི། དོན་དམ་པའི་བདེན་པ་དང་། ཆོས་
ཉིད་དང༌། སྟོང་པ་ཉིད་དང་། མཆོག་ཏུ་མི་འགྱུར་བའི་བདེ་བ་ཆེན་པོ་དང་།
གདོད་ནས་ཞི་བ་དང་། མ་སྐྱེས་པ་དང་། མ་འགགས་པ། མི་གནས་པར་རང་
བཞིན་གྱིས་མྱ་ངན་ལས་འདས་པ། ཆོས་ཐམས་ཅད་ཀྱི་གནས་ལུགས་སངས་
 རྒྱས་ཐམས་ཅད་ཀྱི་ཐུགས་ཀྱི་སྙིང་པོ། ཟབ་མོ་དབུ་མའི་ལམ། རྟེན་ཅིང་འབྲེལ་
བར་འབྱུང་བ་རྣམས་ནི་མིང་གི་རྣམ་གྲངས་ཏེ། འཁོར་འདས་ཀྱིས་བསྡུས་པའི་
ཆོས་ཐམས་ཅད་རང་རང་གི་ངོ་བོས་སྟོང་པའི་སྟོང་པ་ཉིད་ཡིན་ནོ། །དེ་ཡང་བུམ་
པ་ལྟ་བུ་ལ་མཚོན་ནས་འཇིམ་པ་དང་སྐྱེས་བུའི་རྩོལ་བ་སོགས་རྒྱུ་རྐྱེན་རྣམས་
ཚོགས་པ་ལ་བརྟེན་ནས་འབྱུང་བ་དེས་བུམ་པའི་དོན་བྱེད་ནུས་ཤིང་། བུམ་པ་རྟེན་
འབྲེལ་གྲུབ་པས་ཆད་པའི་མཐའ་སྤངས་ཤིང་བུམ་པ་མེད་པ་རང་ཡང་མ་ཡིན། །
ཡང་འཇིམ་པ་སོགས་རྒྱུ་རྐྱེན་ལ་རེ་རེ་བཞིན་དུ་དཔྱད་ན་གང་ལས་ཀྱང་འབྱུང་བ་
མེད་པ་དང་། ཁ་དང་མགྲིན་པ་སོགས་རྣམས་ལ་རེ་རེ་བཞིན་དཔྱད་ན་གང་ཡང་
བུམ་པ་མ་ཡིན་ནོ། །རང་བཞིན་མེད་ཅིང་བུམ་པ་གང་གིས་ཡང་ངོ་བོར་མ་གྲུབ་པ་
ལ་ཡོད་པ་མ་ཡིན་པས་རྟག་པའི་མཐའ་དང་བྲལ་བའོ། །དེ་ལྟར་རྟག་ཆད་གཉིས་

དབུ་མ་ལྟ་བའི་ཁྲིད་ཡིག 207
ཀྱི་མཐའ་དང་བྲལ་བ་དེ་བུམ་པའི་ཆོས་ཉིད་དོ། །དེ་བཞིན་དུ་ཆོས་ཐམས་ཅད་ལ་
ཤེས་པར་བྱའོ། །དེ་བས་རྟེན་འབྲེལ་གྱི་ངོ་བོ་དེ་ལྟར་རྟག་ཆད་ཀྱི་མཐའ་དང་བྲལ་
བའོ། །འདིར་ནི་མེད་པའི་དོན་སྟོང་པ་ཉིད་ཅེས་མི་སྨྲ་སྟེ། རྟེན་ཅིང་འབྲེལ་བར་
འབྱུང་བའི་དོན་དེ་ཉིད་ལ་སྟོང་པ་ཉིད་དུ་བརྗོད་པ་ཡིན་ནོ། །ཇི་སྲིད་ཆོས་ཐམས་
ཅད་རྟེན་འབྲེལ་དུ་ཤེས་པའི་ཚེ་གནས་ལུགས་མཐོང་ཞིང་བདག་འཛིན་གྱི་རྩ་བ་
འཆད་དེ། །མདོ་ལས། གང་རྟེན་ཅིང་འབྲེལ་བར་འབྱུང་བ་དེས་མཐོང་བ་དེ་ནི་
སངས་རྒྱས་དང་ཆོས་དང༌། དགེ་འདུན་མཐོང་བར་འགྱུར་རོ། །ཞེས་གསུངས་
སོ༑༑
གཉིས་པ་ཆོས་ཐམས་ཅད་རྟེན་འབྲེལ་དུ་བཤད་པ་ནི། གང་ཟག་གི་
བདག་མེད་པ་དང༌། ཆོས་ཀྱི་བདག་མེད་པ་སྟོན་པའོ། །དང་པོ་ནི། ཕུང་པོ་ལྔ་
ལ་བརྟེན་ནས་འབྱུང་བའི་སེམས་ལ། གང་ཟག་དང་། སྐྱེས་བུ། བདག ཤེད་
ཅན། ཤེད་བདག །སྲོག་ཆགས་དང་། འགྲོ་བ་ཞེས་མིང་གི་རྣམ་གྲངས་སུ་
བཏགས་པ་དེ་འདིར་དཔྱད་པར་བྱ་སྟེ། བདག་དེ་ཕུང་པོ་ལྔ་ཡིན་ནམ། །ཕུང་བོ་
ལྔ་ལས་གཞན་དུ་ཡིན། །གལ་ཏེ་ཕུང་པོ་བདག་ཡིན་ན། བདག་གང་ཟག་གཅིག་
པོ་ཡང་མང་པོ་དག་ཏུ་འགྱུར་ཏེ། གཟུགས་ཕུང་གི་དབྱིབས། ཁ་དོག རེག་
བྱ༑ རྡུལ་ཕྲ་རབ་ཀྱི་གྲངས་སོགས་དང་། དེ་བཞིན་དུ་ཚོར་བ་ནས་རྣམ་པར་ཤེས་
པའི་ཕུང་པོའི་བར་དུ་རབ་ཏུ་དབྱེ་བ་མང་བའི་ཕྱིར་དང་། གཞན་ཡང་སངས་
རྒྱས་པའི་ཚེ་བདག་ཆད་ཅིང་གཏན་ནས་མེད་པར་འགྱུར་ཏེ། ཕུང་པོ་བདག་ཡིན་

08
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
པའི་ཕྱིར་དང་། དེར་ནི་ཕུང་པོ་རྣམས་རྒྱུན་ཆད་པའི་ཕྱིར་རོ། །གལ་ཏེ་སངས་
རྒྱས་པའི་ཚེ། བདག་རྒྱུན་ཆད་མེད་པར་འདོད་ན། འོ་ན་དེ་ཐོབ་པའི་ཆེད་དུ་
བསགས་སྦྱངས་སོགས་ལམ་ལ་འབད་པ་དོན་མེད་དུ་འགྱུར་ལ། ཐར་པ་དེའང་
རྒྱུ་མེད་དུ་འགྱུར་ཏེ། ཐར་པ་ཐོབ་བྱེད་ཀྱི་བདག་དེ་དེའི་ཚེ། རྒྱུན་ཆད་ནས་མེད་
པའི་ཕྱིར་རོ། །གཞན་གྱིས་བྱས་པའི་ལས་གཞན་གྱིས་མྱོང་བར་ཡང་འགྱུར་
རོ༑ །དེ་དག་འདོད་ན་ནི་འཇིག་རྟེན་གྱི་ཐ་སྙད་རྒྱུ་འབྲས་སོགས་ཐམས་ཅད་
འཇིག་པར་འགྱུར་ཞིང་ཐུག་མེད་དུ་ཐལ་བའི་སྐྱོན་དུ་འགྱུར་བས་ཕུང་པོ་བདག་
ཡིན་པར་མི་རིགས་སོ། །གལ་ཏེ་ཕུང་པོ་ལས་གཞན་དུ་བདག་འདོད་ན་ནི།
དེའ ང་མི་འཐད་དེ། ཕུང་པོ་མཚན་ཉིད་རྣམས་མེད་པར་གཟུགས་སུ་རུང་བ་
དང་། ཉམས་སུ་མྱོང་བ། ཡུལ་རིག་པ། ཡུལ་ལ་མཚན་མར་འཛིན་པ། ཡུལ་
ལ་སོ་སོར་རྣམ་པར་གང་གིས་རིག་པར་འགྱུར་ཏེ། རིག་མཁན་དེ་ཉིད་རྣམས་
ལས་གཞན་ཡིན་པའི་ཕྱིར་རོ། །བདག་དང་ཕུང་པོ་རྣམས་འབྲེལ་བ་མེད་བཞིན་དུ་
ཕུང་པོ་རྣམས་ཀྱི་མཚན་ཉིད་ཡོད་པར་འདོད་ན་ནི། བྱེད་པ་པོ་མེད་པའི་བྱ་བ་
དང༌། ལས་དག་ཀྱང་ཡོད་པར་འགྱུར་རོ། །དེ་ཡང་འདོད་ན། རྒྱུ་མེད་ལས་
འབྲས་བུ་འབྱུང་དགོས་ཏེ། ཐུག་མེད་ཀྱི་སྐྱོན་དུ་འགྱུར་རོ། །དེའི་ཕྱིར་ཕུང་པོ་
ལས་གཞན་དུའང་བདག་མེད་ཅིང་། ཀླུ་སྒྲུབ་ཀྱིས་ཀྱང༌། གལ་ཏེ་ཕུང་པོ་བདག་
ཡིན་ན། སྐྱེ་དང་འཇིག་པ་ཅན་དུ་འགྱུར། །གལ་ཏེ་ཕུང་པོ་རྣམས་ལས་གཞན། །
ཕུང་པོའི་མཚན་ཉིད་མེད་པར་ ་འགྱུར།།ཞེས་གསུངས་སོ། །དེ་ལྟར་ཕུང་པོ་ལྔ་

དབུ་མ་ལྟ་བའི་ཁྲིད་ཡིག་20E
ལ་བརྟེན་ནས་ངར་འཛིན་སྐྱེ་བར་འགྱུར་རོ།།
གཉིས་པ་ཆོས་ཀྱི་བདག་མེད་བསྟན་པ་ནི། ཆོས་རྣམས་སྐྱེ་མེད་དུ་བསྟན་
པ་དང༌། སྐྱེ་མེད་ཀྱི་གནས་ལུགས་ལ་མི་བཟོད་པའི་ལོག་ལྟ་བསལ་བ་དང་།
ཐུགས་རྗེས་འགྲོ་བའི་ཀུན་རྟོག་གཞོམས་ནས་ཐར་པ་ལ་འགོད་པའི་ཕྱིར་ཡང་དག་
པའི་དོན་གྱི་ཡིན་མིན་གྱི་དགག་སྒྲུབ་མཛད་ཀྱང་། རང་ལུགས་ལ་ཁས་ལེན་མེད་
པར་བསྟན་པའོ། །དང་པོ་ནི། ཀླུ་སྒྲུབ་ཀྱི་ཞལ་སྔ་ནས་ཀྱང་། གྲངས་ཅན་པ་
འདོད། མདོ་སྡེ་པ་དང་བྱེ་བྲག་པ་འདོད། བདག་ལས་མ་ཡིན་གཞན་ལས་
མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང་། །སྐྱེ་
བ་ནམ་ཡང་ཡོད་མ་ཡིན། །ཞེས་ཏེ་འཁོར་འདས་ཀྱིས་བསྡུས་པའི་ཆོས་རྣམས་ནི་
གང་ཡང་རང་བཞིན་གྱིས་སྐྱེ་བ་མི་འཐད་དེ། དེ་ཡང་བདག་ལས་བདག་སྐྱེ་ན་
ནི། །མདུན་གྱི་བུམ་པ་དེ་ལས་ནི་བུམ་པ་དེ་སྐྱེ་བར་འགྱུར་རོ། །གལ་ཏེ་དེ་ལྟར་
བདག་ལས་བདག་སྐྱེ་ན་ནི། །འབྲས་བུ་འབྱུང་བའི་ཕྱིར་རྩོམ་པ་ཐམས་ཅད་ཀྱང་
དོན་མེད་དུ་འགྱུར་ཞིང་། གཞན་གྱིས་ཕན་པ་དག་གནོད་པའི་རྐྱེན་ལ་ཅི་ཞིག་ལྟོས་
ཏེ༑ དེ་ལས་དེ་ཐུག་མེད་དུ་སྐྱེ་བར་འགྱུར་རོ། །གལ་ཏེ་བུམ་པ་དེ་འཇིམ་པ་དང་
རྒྱུ་རྐྱེན་ལ་བརྟེན་ནས་འབྱུང་བར་འདོད་ན་ནི། གང་བདག་ལས་སྐྱེ། གལ་ཏེ་
འཇིམ་པ་སོགས་དང་བུམ་པ་དེ་གཅིག་ཏུ་འདོད་ན་ནི་འཇིམ་པས་བུམ་པའི་དོན་
བྱེད་ནུས་ཏེ། སྐྱེས་བུའི་རྩོལ་བ་སོགས་དོན་མེད་དུ་འགྱུར་ཞིང་། ཡང་ནི་བུམ་པ་
དེ་ཡང་སྔར་གྱི་འཇིམ་པའི་རང་བཞིན་གྱི་དུས་བཞིན་དུ་བུམ་པའི་དོན་བྱེད་མི་ནུས་

210 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བར་པར་འགྱུར་རོ། །ཡང་གཞན་ལས་སྐྱེ་ན་ནི། །མུན་ནག་ལས་མེ་འོད་འབྱུང་བ་
སོགས་ཐམས་ཅད་སྐྱེ་བར་འགྱུར་ཏེ། སྐྱེད་བྱེད་མ་ཡིན་པ་རྣམས་ཀྱང་གཞན་ཡིན་
པར་མཚུངས་པའི་ཕྱིར་རོ། །དེ་སྐྱོན་དུ་མི་འགྱུར་ཏེ། རྒྱུ་འབྲས་གཉིས་པོ་གཞན་
ཡིན་པས་གཞན་ཡིན་ལ། གཞན་སྐྱེ་སྨྲ་བ་ཡིན་སྙམ་ན། དེ་ཡང་མི་འཐད་དེ།
གཞན་ཞེས་པ་ནི་འཇིག་རྟེན་ན་ཡང་ཕན་ཚུན་དུས་མཉམ་དུ་གྲུབ་པ་རྣམས་ལ་ཟེར་
ན༑ རྒྱུ་འབྲས་གཉིས་པོ་ནི་དེ་ལྟར་དུས་མཉམ་དུ་གྲུབ་པ་ཡང་མ་ཡིན་ཏེ། རྒྱུ་དེ་
ཡོད་པའི་དུས་དེའི་འབྲས་བུ་དེ་ཡོད་དམ་མེད། །ཡོད་ན་ནི་རྒྱུ་དེ་དེའི་རྒྱུ་མ་ཡིན་
པར་འགྱུར་ཏེ། རྒྱུ་འབྲས་དུས་མཉམ་དུ་ཡོད་པའི་ཕྱིར་རོ། །མེད་ན་ཡང་རྒྱུ་དེ་
རྒྱུ་མ་ཡིན་པར་འགྱུར་ཏེ། ཁྱོད་ཀྱི་འབྲས་བུ་མེད་པའི་ཕྱིར་རོ། །དེ་སྐྱོན་དུ་མི་
འགྱུར་ཏེ། ཁྱོད་ཀྱི་རྒྱུ་མེད་པའི་ཕྱིར་རོ། །ཡང་རྒྱུ་མེད་ཀྱང་འབྲས་བུ་ཡིན་པ་
དང་། འབྲས་བུ་མེད་ཀྱང་རྒྱུ་ཡིན་པ་ལ་སྐྱོན་མེད་སྙམ་ན། མ་ཡིན་ཏེ། བྱེད་པ་
པོ་མེད་པའི་བྱ་བ་ལས་ཡོད་པར་འགྱུར་རོ། །དེ་འདོད་ན་ནི་ཐུག་མེད་ཀྱི་སྐྱོན་དུ་
འགྱུར་བས་མི་རིགས་སོ། །ཡང་རྒྱུ་འབྲས་གཉིས་པོ་གཞན་ཡིན་ན། དེ་གཉིས་
ཡོད་དམ་མེད། ཡོད་ན་ནི། རྒྱུ་འབྲས་གཉིས་མ་ཡིན་པར་འགྱུར་ཏེ། དུས་
མེ་
མཉམ་དུ་ཡོད་པའི་ཕྱིར་རོ། །མེད་ན་ནི། གཞན་མ་ཡིན་པར་འགྱུར་ཏེ། མོ་
གཤམ་གྱི་བུ་དང་བུ་མོ་བཞིན་ནོ། །ཡང་རྒྱུ་འགགས་ནས་འབྲས་བུ་དེ་འབྱུང་ན་
ནི༑ འབྲས་བུ་དེ་རྒྱུ་མེད་པ་ལས་འབྱུང་བར་འགྱུར་ཏེ་ཁྱོད་རྒྱུ་འགགས་ནས་མེད་
པ་ལ་འབྱུང་བ་ཡིན་པའི་ཕྱིར་རོ། །རྒྱུ་དེ་མ་འགགས་པ་ལས་འབྲས་བུ་དེ་འབྱུང་

དབུ་མ་ལྟ་བའི་ཁྲིད་ཡིག 211
ན་ནི། ཁྱོད་ཀྱི་རྒྱུ་དེ་རྟག་པ་ཡིན་པར་འགྱུར་ཏེ། རྒྱུ་དེས་འབྲས་བུ་བསྐྱེད་ཚར་
ནས་ཀྱང་མ་འགགས་པར་གནས་པ་ཡིན་པའི་ཕྱིར་རོ། །ཡང་རྒྱུ་དེས་འབྲས་བུ་
ཡོད་པ་ཞིག་བསྐྱེད་དམ་མེད་པ་ཞིག་བསྐྱེད། ཡོད་པ་བསྐྱེད་ན་ནི་རྒྱུ་དེས་འབྲས་
བུ་དེ་གསར་དུ་བསྐྱེད་པ་ལ་དགོས་པ་ཅུང་ཟད་ཀྱང་མེད་དེ། ཁྱོད་ཀྱི་འབྲས་བུ་དེ་
སྔར་ནས་གྲུབ་ཟིན་ནས་ཡོད་པའི་ཕྱིར། འབྲས་བུ་མེད་པ་སྐྱེད་ན་ནི། རྒྱུ་དེས་རི་
བོང་གི་རྭ་ལ་སོགས་ཀྱང་སྐྱེད་ནུས་པར་འགྱུར་ཏེ། རྒྱུ་དེས་མེད་པ་མ་གྲུབ་པའི་
འབྲས་བུ་སྐྱེད་ནུས་པའི་ཕྱིར་རོ། །འཕགས་པའི་ཞལ་ནས་ཀྱང་། གང་ལ་བརྟེན་
ནས་གང་འབྱུང་བ། །དེས་ནི་རེ་ཞིག་དེ་ཉིད་ཡིན། །དེ་ལས་གཞན་པ་མ་ཡིན་
ཕྱིར། །ཆད་མིན་རྟག་མིན་མཚན་ཉིད་དོ། །ཞེས་གསུངས་སོ། །གཉིས་ལས་སྐྱེ་
བ་ཡང་མི་འཐད་དེ། གོང་གི་སྐྱོན་དེ་དག་འཇུག་པར་འགྱུར་རོ། ། རྒྱུ་མེད་ལས་
སྐྱེ་བ་ཤིན་ཏུ་ཐ་ཆད་པས་མི་འཐད་དེ། སྲན་མ་ཟླུམ་པོ་སོགས་ས་གཞི་ལ་སྐྱེ་བ་
བཞིན་དུ་ནམ་མཁའ་སྟོང་པ་ལའང་སྐྱེ་བར་འགྱུར་ཏེ། རྒྱུ་མེད་པར་མཚུངས་པའི་
ཕྱིར་རོ། །དེའི་ཕྱིར་དེའི་ཁྱོད་ཀྱི་སྒྲུབ་བྱེད་ཀྱི་དཔེ་བསྒྲུབ་བྱར་སོང་སྟེ་མ་གྲུབ་
བས། བསྒྲུབ་བྱའི་དོན་དངོས་པོ་རྣམས་རྒྱུ་མེད་ལས་སྐྱེ་བར་འདོད་པ་འདི་ནི་རང་
ཉིད་འབའ་ཞིག་སླུ་བར་བྱེད་ཅིང་མི་འདོད་པ་ཐམས་ཅད་ཐོག་ཏུ་འོང་། །འཁོར་
བའི་རྒྱུ་བྱེད་པས་རྒྱུ་མེད་ལས་སྐྱེ་བ་ཤིན་ཏུ་མི་འཐད་དོ།།
གཉིས་པ་སྐྱེ་མེད་ཀྱི་གནས་ལུགས་མི་བཟོད་པའི་ལོག་རྟོག་བསལ་བ་
ནི༑ སྐྱེ་མེད་ཀྱི་གནས་ལུགས་ལ་མི་བཟོད་པའི་རྩོད་པ་དང་། དེའི་ལོག་རྟོག་

212
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གསལ་བས་ལན་བཏབ་དངོས་སོ། །དང་པོ་ནི། ཆོས་ཐམས་ཅད་མ་གྲུབ་པས་
སྟོང་པ་ཡིན་ན། འཇིག་རྟེན་གྱི་འབྱུང་བ་དང་འཇིག་པ་ནས་བཟུང་སྟེ་སངས་རྒྱས་
ཀྱི་ཆོས་ཐམས་ཅད་མི་བདེན་པར་འགྱུར་ཞིང་། སངས་རྒྱས་ཐོབ་པའི་འབད་པ་
སོགས་དོན་མེད་དུ་འགྱུར་ཏེ། ཆོས་ཐམས་ཅད་རང་བཞིན་གྱིས་མ་གྲུབ་སྟེ།
སྟོང་པ་ཡིན་པའི་ཕྱིར་རོ། །དེ་ལྟར་ན་ཆོས་ཐམས་ཅད་སྟོང་པ་རང་བཞིན་མེད་
པར་སྨྲ་བའི་དབུ་མ་པའི་ལུགས་འདི་ནི། ཤིན་ཏུ་མི་འཐད་དོ། །གལ་ཏེ་ཆོས་
ཐམས་ཅད་རང་བཞིན་གྱིས་མ་གྲུབ་སྟེ་ཡོད་ན། འཇིག་རྟེན་འབྱུང་འཇིག་སོགས་
ནས་སངས་རྒྱས་ཀྱི་བར་གྱི་ཆོས་རྣམས་བདེན་པས་རྣལ་འབྱོར་པ་རྣམས་ཀྱིས་
ལམ་
པ་སྒྲུབ་པའི་འབད་པ་རྣམས་ཀྱང་དོན་མེད་པར་འགྱུར་བས། ཆོས་ཐམས་ཅད་
སྟོང་པ་མ་ཡིན་ཏེ་རང་བཞིན་གྱིས་གྲུབ་ནས་ཡོད་པ་མིན་ཟེར་རོ།།
གཉིས་པ་ལོག་རྟོག་བསལ་བའི་ལན་བཏབ་པ་དངོས་ནི། གལ་ཏེ་དེ་ལྟར་
ཆོས་ཐམས་ཅད་སྟོང་པ་མ་ཡིན་ཏེ། རང་བཞིན་གྱིས་གྲུབ་ནས་ཡོད་པ་ཡིན་
ན། གང་རང་བཞིན་གྱིས་གྲུབ་ནས་ཡོད་པ་ཡིན་ན། དེ་ནི་སྟོང་པ་མ་ཡིན་པས་
ལས་དང་བྱེད་པ་པོ་གང་ཡང་མེད་པས། འཇིག་རྟེན་གྱི་འབྱུང་འཇིག་སོགས་
ནས་སངས་རྒྱས་ཀྱི་བར་གྱི་ཐམས་ས་ཅད་ཁྱེད་རང་ལ་མི་བདེན་པར་འགྱུར། དེ་
བཞིན་དུ་རིགས་དྲུག་གི་གནས་གང་དུ་སྐྱེས་པའི་སེམས་ཅན་ཐམས་ཅད་ཀྱང་འཆི་
འཕོ་དང་སྐྱེ་བ་ལ་སོགས་མེད་ཅིང་དེ་ཁོ་ནར་རྒྱུན་དུ་གནས་པར་འགྱུར་ཏེ། དེ་
རྣམས་རང་བཞིན་གྱིས་གྲུབ་པའི་ཕྱིར་རོ། །དེ་བཞིན་དུ་འཁོར་བའི
སྡུག་བསྔལ་

དབུ་མ་ལྟ་བའི་ཁྲིད་ཡིག 213
མྱོང་བ་རྣམས་ཀྱང་དེ་ལས་ཐར་པའི་སྐབས་མེད་དེ། སྡུག་བསྔལ་དེ་རང་བཞིན་
གྱིས་གྲུབ་པའི་ཕྱིར་རོ། །དེ་བཞིན་དུ་རྣལ་འབྱོར་པ་ལམ་སྒྲུབ་པ་པོ་རྣམས་ཀྱི་
སྤངས་རྟོགས་སོགས་ཀྱི་ཡོན་ཏན་འཐོབ་པ་མི་འཐད་དེ། །དེ་རྣམས་རང་བཞིན་
གྱིས་གྲུབ་པའི་ཕྱིར་རོ། །གལ་ཏེ་འབྱུང་འཇིག་འཕོ་སོགས་དང་། སྤངས་རྟོགས་
སོགས་ཀྱི་ཡོན་ཏན་མངོན་དུ་བྱེད་པར་འདོད་ན་ནི། ཁྱོད་ཀྱི་རང་བཞིན་གྱིས་གྲུབ་
པ་དང་འགལ་ཏེ། དེ་རྣམས་རྟེན་འབྲེལ་རང་བཞིན་མེད་པའི་ཕྱིར་རོ། །དེ་ལྟར་ན་
གང་སྟོང་པ་ཉིད་རང་བཞིན་མེད་པ་རྟེན་ཅིང་འབྲེལ་བར་འབྱུང་བ་འདི་ཉིད་ལ་
དགེ་མི་དགེ་ལུང་མ་བསྟན་ཐམས་ཅད་འཐད་པ་ཡིན་ནོ། །འཕགས་པས་ཀྱང་
གལ་ཏེ་འདི་ཀུན་མི་སྟོང་ན། །འབྱུང་བ་མེད་ཅིང་འཇིག་པ་མེད། །འཕགས་པའི་
བདེན་པ་བཞི་པོ་རྣམས། ཁྱོད་ལ་མེད་པར་ར་ཐ་ ཐལ་བར་འགྱུར། གང་ལ་སྟོང་པ་
ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ཞིག་རང་བཞིན་གྱིས་
ཡོད་པ། །དེ་ནི་མེད་པ་མིན་པར་བརྟགས། །ཅེས་དང་། ཁྱོད་ཀྱིས་རང་གི་སྐྱོན་
རྣམས་ནི། །ང་ལ་ཡོངས་སུ་སྒྱུར་བྱེད་པ། །རྟ་ལ་མངོན་པར་ཞོན་བཞིན་དུ། །རྟ་
ཉིད་བརྗེད་པར་གྱུར་པ་བཞིན། །ཅེས་གསུངས་སོ། །དེ་བས་ན་ཁྱོད་ནི་ཐོག་མ་
མེད་པ་ནས་ཕྱིན་ཅི་ལོག་འབའ་ཞིག་གི་དབང་གིས་དོན་མེད་པའི་ཀླན་ཀ་སྨྲ་བ་
འདི་ནི་མི་འཐད་དེ། གང་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་ནི་མེད་པ་
ཡང་མ་ཡིན་ཏེ། མེ་ལ་བརྟེན་ནས་དུ་བ་འབྱུང་བ་བཞིན་ནོ། །གང་མེད་པ་དེ་ནི་
བརྟེན་ནས་ཀྱང་མི་འབྱུང་སྟེ། རི་བོང་གི་རྭ་བཞིན་ནོ། ། གང་བརྟེན་ནས་འབྱུང་བ་

214
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེ་ནི་རང་བཞིན་གྲུབ་ནས་ཡོད་པ་ཡང་མ་ཡིན་ཏེ།
 སྒྱུ་མ་མཁན་ལ་བརྟེན་ནས་
འབྱུང་བ་དང་བུད་མེད་བཞིན་ནོ།།
གསུམ་པ་ཐུགས་རྗེས་འགྲོ་བའི་ཀུན་རྟོག་གཞོམས་ནས་ཐར་པ་ལ་འགོད་
པའི་ཕྱིར། ཡང་དག་གི་དོན་ཡིན་མིན་གྱི་དགག་སྒྲུབ་མཛད་ཀྱང་རང་ལུགས་ལ་
ཁས་ལེན་མེད་པར་བསྟན་པ་ནི། དྲི་བ་དང་ལན་ནོ། །དང་པོ་ནི། དེ་ཁྱོད་དབུ་མ་
པ་རྣམས་ཀྱི་ཆོས་ཐམས་ཅད་སྟོང་པ་སྤྲོས་བྲལ་རང་བཞིན་མེད་པར་སྒྲུབ་པར་བྱེད་
དེ༑ དེ་ལྟར་ཆོས་ཐམས་ཅད་སྟོང་པ་ཉིད་དུ་ཐག་ཆོད་པའི་ངེས་ཤེས་དེ་རྒྱུ་རྐྱེན་
གང་དང་གང་ལས་སྐྱེས་ཀྱང་རུང་། ངོ་བོ་གང་དུ་སྐྱེས་ཀྱང་རུང་སྟེ་རང་བཞིན་
གྱིས་གྲུབ་པ་ཉིད་དུ་འགྱུར་བས་དེ་དང་མཚུངས་པར་ཆོས་ཐམས་ཅད་ཀྱང་རང་
བཞིན་གྱིས་གྲུབ་པ་ཉིད་དུ་འགྱུར་ཏེ་ཁྱོད་ཀྱིས་རང་བཞིན་མེད་པའི་དགག་སྒྲུབ་
ཐམས་ཅད་དོན་དམ་པ་ཉིད་དུ་འགྱུར་རོ། །གལ་ཏེ་ཁྱོད་རང་ལ་དེ་ལྟ་བུའི་ངེས་
ཤེས་མེད་ན་ནི། རང་གིས་མ་ངེས་པའི་ཕྱིར་གཞན་ལ་ངེས་ཤེས་སྐྱེས་པར་མི་ནུས་
པས། དེ་ལྟ་བུའི་དགག་སྒྲུབ་དང་། བསྟན་བཅོས་རྩོམ་པ་ཐམས་ཅད་ཀྱང་དོན་
མེད་པར་འགྱུར་རོ། །དེའི་ཕྱིར་འཐད་པ་དང་བྲལ་བས་དབུ་མ་པའི་ལུགས་འདི་
མི་འཐད་དོ། །ཞེས་ཟེར་རོ།།
གཉིས་པ་ལ་ནི། དབུ་མ་པ་ལ་མ་ངེས་པའམ། ཐེ་ཚོམ་མམ། ཐག་མ་
ཆོད་པ་མེད་པའི་ཕྱིར། དེ་ལ་ལྟོས་པའམ། དེའང་གསུམ་པའི་ངེས་ཤེས་སམ།
ཐག་ཆོད་དམ། ཁས་ལེན་གང་ཡང་ཡོད་པ་ག་ལ་འགྱུར། ཆོས་ཐམས་ཅད་གང་

དབུ་མ་ལྟ་བའི་ཁྲིད་ཡིག 215
གིས་རང་བཞིན་དུ་ཡང་གྲུབ་པ་ཅུང་ཟད་ཙམ་ཡང་མེད་དེ། སྤྲོས་པ་ཐམས་ཅད་
དང་བྲལ་བའི་ཕྱིར། བློས་ཀྱང་གང་གི་རང་བཞིན་དུ་མ་དམིགས་ཏེ་བློ་ཡང་ སྤྲོས་
བྲལ་དང་དབྱེར་མེད་དུ་གྱུར་པས། ཡུལ་ཡུལ་ཅན་ཤེས་བྱ་ཤེས་བྱེད་ཀྱི་མཚན་མ་
ནི་ནམ་ཡང་མེད་པས། ངེས་པའམ། །ཐག་ཆོད་ཁས་ལེན་ནམ་འདི་ཡིན་གྱི་
འཛིན་པ་མེད་པས་ན། ངེས་ཤེས་ཀྱི་རྒྱུ་རྐྱེན་འདི་ལས་སྐྱེས་པ་དང་། ངོ་བོ་འདི་
ལྟ་བུ་གྲུབ་པ་མ་ཡིན་ཏེ། རི་བོང་གི་རྭ་མ་དམིགས་པས་དེའི་རྒྱུ་རྐྱེན་དང་། ངོ་བོ་
མ་དམིགས་པ་བཞིན་ནོ། །འཕགས་པས་ཀྱང་། ང་ནི་སྐྱོན་མེད་ཁོ་ན་སྟེ། ང་ལ་
ཁས་ལེན་གཅིག་ཀྱང་མེད། །གལ་ཏེ་ང་ལ་ཁས་ལེན་ཡོད། །དེས་ན་ང་ལ་སྐྱོན་
འདི་ཡོད། །གལ་ཏེ་མངོན་སུམ་ལ་སོགས་ཀྱིས། །དོན་གྱི་འགའ་ཞིག་དམིགས་
ནས་ནི། །བསྒྲུབ་པའམ་ཟློག་པར་བྱས་ན་དེ། །མེད་ཕྱིར་ང་ལ་ཀླན་ཀ་མེད། །
གསུངས་སོ། །སློབ་དཔོན་ཨཱརྱ་དེ་བས་ཀྱང་།. །ཡོད་མེད་ཡོད་མེད་ཅེས་བྱ་བ།།
ཕྱོགས་ནི་གང་ཡང་ཡོད་མིན་པ། །དེ་ལ་ཡུན་ནི་རིང་པོ་ཡང་། །ཀླན་ཀ་བརྗོད་
པར་ནུས་མ་ཡིན། །ཞེས་གསུངས་པ་བཞིན་དུ། དབུ་མ་པ་ནི་རང་ལུགས་ཀྱི་ཁས་
ལེན་མེད་ཀྱང་། སེམས་ཅན་རྣམས་ཡོད་མེད་ཡིན། རྟག་ཆད་སྣ་ཚོགས་པ་ལ་
སོགས་བར་རྟོགས་པ་དེ་བསལ་བའི་དགོས་པ་ཅན་དུ་ནི་ཡོད་མེད་དང་ཡིན་མིན་
དང་། སྟོང་པ་དང་སྟོང་པ་མིན་པ་དང་། བདག་དང་བདག་མེད་པ་དང་། སྤྲོས་
པ་དང་བྲལ་མ་བྲལ་དང་། སྣང་བ་དང་། སྟོང་པ་དང་། དོན་དམ་པ་དང་། ཀུན་
རྫོབ་དང་། འཁོར་བ་དང་མྱ་ངན་ལས་འདས་པ་སོགས་སྣ་ཚོགས་གསུངས་པ་ལ་

216
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བརྟེན་ནས། སེམས་ཅན་རྣམས་ཀྱིས་ཆོས་རྣམས་སྤྲོས་བྲལ་དུ་ཤེས་པ་དང་།
ཀུན་རྟོག་ཞི་བའི་དབང་གིས་ལས་ཉོན་དག་སྟེ། འཁོར་བའི་སྡུག་བསྔལ་ལས་
གྲོལ་ཐར་པ་དང༌། ཐམས་ཅད་མཁྱེན་པ་ཉིད་ལ་འགོད་པ་ནི་ཉིང་དགོས་དོག་
སྟེ༑ འཕགས་པས་སྟོང་ངོ་ཞེས་ཀྱང་མི་བྱ་ལ། །མི་སྟོང་ཞེས་ཀྱང་མི་བྱ་ཞིང་།
གཉིས་དང་གཉིས་མིན་མི་བྱ་སྟེ། གདགས་པར་དོན་དུ་བརྗོད་པ་བྱ། །ཞེས་
དང་། བདག་གོ་ཞེས་ཀྱང་བརྟགས་འགྱུར་ཞིང་། །བདག་མེད་ཅེས་ཀྱང་བརྟན་
 པར་འགྱུར། །སངས་རྒྱས་རྣམས་ཀྱིས་བདག་དང་ནི། །བདག་ནི་འགག་མེད་
ཅེས་ཀྱང་བསྟན། །ཞེས་དང་། བརྗོད་པར་བྱ་བ་ལོག་པ་སྟེ། །སེམས་ཀྱི་སྤྱོད་
ཡུལ་ལོག་པའོ། །མ་སྐྱེས་པ་དང་མ་འགགས་པ། །ཆོས་ཉིད་མྱ་ངན་འདས་དང་
མཚུངས། །ཐམས་ཅད་ཡང་དག་ཡང་དག་མིན། །ཡང་དག་མིན་མིན་ཡང་དག་
མིན། །དེ་ན་སངས་རྒྱས་རྗེས་བསྟན་པའོ། །ཞེས་གསུངས་པ་བཞིན་དུ་ཡིན་པས།
དབུ་མ་པའི་དགག་སྒྲུབ་ཀྱི་རྩོད་པ་གང་མཛད་ཀྱང་། རང་གི་བསྒྲུབ་བྱའི་ཆོས་
དང་། གཞན་ཕྱོགས་དགག་བྱའི་ཆོས། གང་ཡང་མེད་པས་མ་དམིགས་ཀྱང་།
སེམས་ཅན་གྱི་ཀུན་རྟོག་ཞི་བའི་དགོས་པ་ཅན་གྱི་རྩོད་པ་དང་དགག་སྒྲུབ་ཡིན་
གི་
ནོ༑ །དེ་ལྟ་མ་ཡིན་པ་རང་གི་བསྒྲུབ་བྱའི་ཆོས་ལ་མ་ཡིན་པར་སྒྲུབ་པ་དང་གཞན་
ཕྱོགས་དགག་བྱའི་ཆོས་ལ་སྡང་བའི་རྩོད་པ་དང་། དགག་སྒྲུབ་ཅན་གྱིས་ནི་རང་
གི་ཀུན་རྟོག་འཕེལ་བའི་རྒྱུ་བྱེད་པའི་ཕྱིར། །དགོས་པ་ཆེན་པོ་ཅན་དུ་ག་ལ་
འགྱུར། མདོ་ལས་ཀྱང་། འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་འཇིག་རྟེན་

དབུ་མ་ལྟ་བའི་ཁྲིད་ཡིག 2
པ་དང་ལྷན་ཅིག་མི་རྩོད་དོ། །གང་འཇིག་རྟེན་ན་ཡོད་པར་འདོད་པ་དེ་ནི། ང་ཡང་
ཡོད་པར་འདོད་དོ། །གང་འཇིག་རྟེན་མེད་པར་འདོད་པ་དེ་ནི། ང་ཡང་མེད་པར་
འདོད་དོ། །ཞེས་གསུངས་ཤིང་། འཕགས་པ་ལྷས་ཀྱང་། ཆོས་འདི་སངས་
རྒྱས་རྣམས་ཀྱིས་ནི། །རྩོད་པ་མཛད་ཕྱིར་གསུངས་པ་ཡིན། །འོན་ཀྱང་མེ་ཡིས་
བུད་ཤིང་བཞིན། །འདིས་ནི་ཕས་ཀྱི་རྒོལ་བ་འཇོམས། །ཞེས་གསུངས་ཤིང་།
དཔལ་ལྡན་ཟླ་བ་གྲགས་པས་ཀྱང་། །བསྟན་བཅོས་ལས་དཔྱོད་རྩོད་ལ་ཆགས་
པའི་ཕྱིར། །མ་ཡིན་རྣམ་པར་གྲོལ་བའི་ཕྱིར་དུ་གསུང༌། །འོན་ཀྱང་དེ་ཉིད་རྣམ་
པར་བཤད་པ་ན། །གཞན་གཞུང་འཇིག་པར་འགྱུར་ན་ཉེས་པ་མེད། །རང་ཕྱོགས་
ལྟ་ལ་ཆགས་ཤིང་དེ་བཞིན་དུ། །གཞན་ཕྱོགས་ལྟ་ལ་སྡང་བ་རྣམས་རྟོགས་
ཏེ། །དེ་ཕྱིར་འདོད་ཆགས་ཁོང་ཁྲོ་རྣམས་བསལ་ཏེ། །རྣམ་དཔྱོད་པ་རྣམས་མྱུར་
དུ་གྲོལ་བར་འགྱུར། །ཞེས་དང་། གལ་ཏེ་དབུ་མ་པ་ཡིན་ན་ནི་རང་རྒྱུད་ཀྱི་དམ་
བཅའ་བར་མི་བྱ་སྟེ། །ཕྱོགས་གཞན་ཁས་བླངས་པ་མེད་པའི་ཕྱིར་རོ། །ཞེས་
དང་། ཁོ་བོ་ཅག་ནི། མེད་པར་འདོད་པ་ཡང་མ་ལགས་ཏེ། གཞན་ཡོད་པར་
འདོད་པའི་ཕྱོགས་བསལ་འདོད་པའི་ཕྱིར་རོ། །ཡོད་པར་འདོད་པ་ཡང་མ་
ལགས་ཏེ། གཞན་མེད་པར་འདོད་པའི་ཕྱོགས་བསལ་འདོད་པའི་ཕྱིར་རོ། །
ཞེས་གསུངས་ཏེ། འཇིག་རྟེན་གྲགས་སྡེ་འདོད་པའི་དབུ་མ་པ་དང་། རབ་ཏུ་མི་
གནས་པའི་དབུ་མ་པ་དག་ནི་མིང་གི་རྣམ་གྲངས་ཏེ། དེ་ལྟ་བུའི་དབུ་མ་པ་ཐལ
འགྱུར་བར་གྲགས་པའི་ལུགས་ལ་ནི། གཞན་སྣང་ལ་འཇིག་རྟེན་ན་ཐ་སྙད་ཇི་

218
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལྟར་ཁས་བླངས་པ་བཞིན་དུ་ཁས་ལེན་པས་ཀྱང་། རང་ལུགས་ལ་དམ་བཅའ་
ཁས་ལེན་གཅིག་ཀྱང་མེད་པར་ཤེས་པར་བྱའོ།།
སྲིད་ཞིའི་མཉམ་ཉིད་ལྟ་བའི་ཁྲིད་འདི་འཕགས་པ་ཀླུ་སྒྲུབ་ཡབ་སྲས་དང་
དཔལ་ལྡན་ཟླ་བ་གྲགས་པའི་དབུ་མའི་གཞུང་ལུགས་དག་གི་ལུང་དང་རིགས་
པས་ཀྱང་ཅུང་ཟད་བརྒྱན་ནས། རྗེ་བཙུན་འཇམ་པའི་དབྱངས་ཀྱི་བཀའ་བཞིན་
དཔའ་བོའི་རྡོ་རྗེས་ཡི་གེར་བཀོད་པའོ། །སྟོན་པའི་གསུང་རབ་ཐམས་ཅད་མདོ་
 རྒྱུད་གཉིས་སུ་འདུས། མདོའི་བརྗོད་བྱ་ཐམས་ཅད་རིམ་པ་གཉིས་སུ་འདུས།
རྒྱུད་ཀྱི་བརྗོད་བྱ་ཐམས་ཅད་རིམ་པ་གཉིས་སུ་འདུས། །ཀླུ་སྒྲུབ་ཡབ་སྲས་ཀྱི་
ལུགས་ལ་ཕྱི་ཕ་རོལ་ཏུ་ཕྱིན་པ་ནས་བཤད་པ་དོན་དམ་བདེན་པ་དང་། ནང་
གསང་སྔགས་ནས་བཤད་པའི་འོད་གསལ་གཉིས་གཅིག་ཏུ་འདོད་པས། བདག་
ནི་ཀླུ་སྒྲུབ་ཡབ་སྲས་ཀྱི་ལུགས་ཁོ་ན་ལ་དད་ཅིང་། མདོ་རྒྱུད་ཀྱི་དགོངས་པ་བླང་
ལུགས་ཡང་ཀླུ་སྒྲུབ་ཡབ་སྲས་ཀྱི་རྗེས་སུ་འཇུག་གོ །ཁྲིད་འདིས་ཀྱང་དབུ་མ་
པའི་ལྟ་བ་རྣམ་དག་ཀྱང་སྟོན་མོད་ཀྱི། འོན་ཀྱང་དངོས་གཞི་གསང་འདུས་ཀྱི་འོད་
གསལ་གྱི་ཁྲིད་ཡིན་པའི་ཕྱིར། ཞི་གནས་ཀྱི་སྐབས་ལ་རིགས་ལྔ། ཡུམ་བཞི་ལ་
བརྟེན་ནས་ཏིང་ངེ་འཛིན་སྒོམ་པའི་ཐབས་ཐུན་མོང་མ་ཡིན་པ་ཡོད་དོ།།
༄༅། །ན་མོ་ཤྲཱི་གུ་རུ་མཉྩ་གྷོཉཡ། མཁྱེན་པས་སྲིད་པའི་འཆིང་བ་མཐར་མཛད་
ཅིང་། །ཐུགས་རྗེས་ཞི་ལ་དགའ་བ་རིང་དུ་དོར། །སྲིད་ཞིའི་མཐའ་ལ་མི་གནས་
སྲིད་ཞིའི་མགོན། །རྒྱལ་བ་རྡོ་རྗེ་འཆང་ལ་གསོལ་བ་འདེབས། །རབ་འབྱམས་

215
དབུ་མ་ལྟ་བའི་ཁྲིད་ཡིག
ཞིང་གི་རྡུལ་རྙེད་ལས་འདས་པའི། །གྲངས་མེད་རྒྱལ་བ་རྣམས་ཀྱི་མཁྱེན་པའི་
གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །མགོན་པོ་འཇམ་པའི་
དབྱངས་ལ་གསོལ་བ་འདེབས། །རླབས་ཆེན་སྨོན་ལམ་རིང་ནས་བཏབ་པའི་
མཐུས། །རྗེ་བཙུན་འཇམ་དབྱངས་ཉིད་ཀྱིས་མངོན་སུམ་དུ། །ཐེ་ཚོམ་དྲ་བ་མཐའ་
དག་བསལ་གྱུར་པ། །དཔའ་བོ་རྡོ་རྗེའི་ཞབས་ལ་གསོལ་བ་འདེབས། །
འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་
བ་དྲིན་ཅན་རྗེ། །ཡིད་ལ་དྲན་པ་ཙམ་གྱིས་དུས་ཀུན་ཏུ། །མོས་གུས་རྩོལ་མེད་སྐྱེ་
བར་བྱིན་གྱིས་རློབས། །འདོད་ཆུང་ཆོག་ཤེས་ཞི་ཞིང་དུལ་བར་གནས། །སྙིང་
ནས་ཐར་པ་དོན་གཉེར་གསོང་པོར་སྨྲ། །བག་ཡོད་ལ་སྦྱོར་གྲོགས་མཆོག་བསྟེན་
བྱེད་ཅིང་། །དག་སྣང་ཕྱོགས་མེད་སྐྱེ་བར་བྱིན་གྱིས་རློབས། །འཆི་བར་ངེས་
ཤིང་ནམ་འཆི་ཆ་མེད་པར། །ཚིག་ཙམ་མིན་པར་དྲན་ནས་ལོང་མེད་དང་། །རྙེད་
བཀུར་ཆོས་ལ་གཏིང་ནས་ཞེན་ལོག་སྟེ། །དགོས་མེད་རྒྱུད་ལ་སྐྱེ་བར་བྱིན་གྱིས་
རློབས། །ལུས་ཅན་མཐའ་དག་དྲིན་ཅན་མར་ཤེས་པས། །ཉམ་ཐག་རྣམས་ཀྱི་
སྡུག་བསྔལ་དྲན་གྱུར་ནས། །རང་བདེ་འབའ་ཞིག་སྒྲུབ་ལས་ཡིད་ལོག་སྟེ། །
སྙིང་རྗེ་རྩོལ་མེད་སྐྱེ་བར་བྱིན་གྱིས་རློབས། །མཐར་འཛིན་ནད་ཀུན་སེལ་བའི་སྨན་
གཅིག་པུ། །ཟབ་མོ་རྟེན་འབྲེལ་མཐའ་དང་བྲལ་བའི་དོན། །འཕགས་མཆོག་ཀླུ་
སྒྲུབ་ཡབ་སྲས་དགོངས་པ་དག །ཇི་བཞིན་ཁོང་དུ་ཆུད་པར་བྱིན་གྱིས་རློབས། །
དགེ་འདིས་མཚོན་ནས་དུས་གསུམ་དང་འབྲེལ་བའི། །བདག་གཞན་

20 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་
མཆོག་གི་རྗེས་སུ་མི་མཐུན་པའི། །ཤེས་ཀྱི་ཁེ་འདོད་པ་དང་གྲགས་པ་དང་། །
འཁོར་དང་ལོངས་སྤྱོད་རྙེད་དང་བཀུར་སྟིའི་རྒྱུར། །སྐད་ཅིག་ཙམ་ཡང་ནམ་ཡང་
མི་སྨིན་པར། །བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག །རྨད་བྱུང་སྲས་བཅས་
རྒྱལ་བའི་བྱིན་རླབས་དང་། །རྟེན་འབྲེལ་བསླུ་བ་མེད་པའི་བདེན་པ་དང༌། །
བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་
འདི་འགྲུབ་པར་ཤོག །བྱིན་རླབས་ཉེར་བརྒྱུད་ཀྱི་བླ་མ་རྣམས་ལ་གསོལ་བ་
འདེབས་པ་དངོས་གྲུབ་ཀྱི་སྙེ་མ་ཞེས་བྱ་བ་འདི་ནི། མང་དུ་ཐོས་པའི་རྒྱལ་ཁམས་
 པ་བློ་བཟང་གྲགས་པའི་དཔལ་གྱིས་གངས་ཅན་གྱི་ཁྲོད་གངས་རིའི་དབང་པོ་འོ་
དེ་གུང་རྒྱལ་གྱི་ལྷ་ཞོལ་དུ་སྦྱར་བའོ།། །།དགེ་འོ།།

121
༄༅། །རྗེ་རིན་པོ་ཆེས་གནང་བའི་དབུ་མའི་ལྟ་ཁྲིད
བསྡུས་པ་བཞུགས་སོ།།
༧རྗེ་ཙོང་ཁ་པ་བློ་བཟང་གྲགས་པ། ༡༣༥༧ - ༡༤༡༩
།བླ་མ་དམ་པ་རྣམས་ལ་ཕྱག་འཚལ་ལོ། །དེ་ལ་འདིར་འཁོར་
བ་ནི་འཇིག་ཚོགས་ལ་ལྟ་བའི་རྩ་བ་ཅན་ཡིན་པས། གྲོལ་བ་དོན་དུ་གཉེར་བ་
རྣམས་ཀྱིས་དེ་དགག་པར་བྱ་བ་ཡིན་ལ། དེའང་ཀུན་བརྟགས་དང་ལྷན་སྐྱེས་
གཉིས་ཀྱི་ནང་ནས་ལྷན་སྐྱེས་གཙོ་བོར་དགག་པར་བྱ་བ་ཡིན་ཏེ། མཁས་རྨོངས་
ཀུན་འཁོར་བར་འཁྲིད་པར་བྱེད་པའི་རྒྱུའི་གཙོ་བོ་ཡིན་པའི་ཕྱིར། དེ་ལྟ་ནའང་
བསྟན་བཅོས་ཀུན་ཏུ། ཀུན་བརྟགས་ཀྱི་བདག་ལ་དགག་པ་རྒྱས་པར་མཛད་པ་
ནི༑ བདག་ཁས་ལེན་པའི་རང་གཞན་གྱི་སྡེ་པ་རྣམས་ཀྱིས་ལྷན་སྐྱེས་ཀྱི་ཡུལ་དེ་
ཉིད་སྒྲུབ་པའི་ཕྱིར་བདག་ཁས་བླངས་པ་ཡིན་པས་དེ་དག་བཀག་པས་བརྒྱུད་ནས་
ཁེགས་པའི་ཕྱིར་དང་། འཇིག་རྟེན་གྲུབ་མཐས་བློ་མ་བསྒྱུར་བ་རྣམས་བདག་མེད་
སྒྲུབ་པའི་ཕྱིར་རྒོལ་དུ་མི་རུང་བའི་ཕྱིར་ཁྱབ་བྱེད་མེད་ན། ཁྱབ་བྱ་མེད་པའི་
རིགས་པས་དོན་སྟེང་དུ་ཀུན་བརྟགས་ཀྱི་བདག་ཁེགས་ན་ལྷན་སྐྱེས་ཀྱི་བདག་
ཁེགས་ཀྱང་བློ་ངོར་མི་ཁེགས་ཏེ། ཁྱབ་བྱེད་མེད་པར་ངེས་པའི་བློས་ཁྱབ་བྱ་མེད་
པར་ངེས་མི་ནུས་པའི་ཕྱིར།
དེ་ལ་བདག་ཏུ་སྨྲ་བ་ན་རེ། བདག་ཡོད་དེ། བློ་སྔོན་དུ་མ་བཏང་བར་

122
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དངོས་པོ་ལ་སོགས་མཐོང་བ་ན་སེམས་ཅན་གྱི་བློ་སྐྱེ་བའི་ཕྱིར་དང་། བློ་སྔོན་དུ་
བཏང་ན་ཡོད་པ་དམིགས་པའི་ཕྱིར། སྔ་མའི་དོན་ནི་བདག་མེད་ན་སྐྱེས་བུའི་བྱད་
གཟུགས་སོགས་ཀྱི་དབྱིབས་མཐོང་བ་ན། དབྱིབས་ཁོ་ནའི་བློ་སྐྱེ་བར་འགྱུར་
གྱི༔ སེམས་ཅན་གྱི་བློ་སྐྱེ་བར་མི་རིགས་པ་ལ་སེམས་ཅན་གྱི་བློ་སྐྱེ་བར་མཐོང་
བའི་ཕྱིར། ཕུང་པོ་ཙམ་ལས་མ་གཏོགས་པའི་བདག་གམ་སེམས་ཅན་ཡོད་དོ། །
དེ་བཞིན་ཚོར་བ་བདེ་སྡུག་མཐོང་བ་ན་ཚོར་བ་ཁོ་ནའི་བློ་སྐྱེ་བར་རིགས་ཀྱི་དེ་ལས་
མ་གཏོགས་པའི་ཚོར་བ་བདེ་བ་ཤས་ཆེར་སྤྱོད་པ་ལ་སེམས་ཅན་མཐོན་པོའི་བློ་
དང་། སྡུག་བསྔལ་ཤེས་ཆེར་སྤྱོད་པ་ལ་སེམས་ཅན་དམའ་བའི་བློ་སྐྱེ་བར་མི་
རིགས་པར་ཐལ་བ་དང༌། ལྷས་བྱིན་སོགས་མིང་ཐ་སྙད་འདོགས་པ་ན་འདུ་ཤེས་
ཁོ་ནའི་བློ་སྐྱེ་ཡི་དེ་ལས་མ་གཏོགས་པའི་སེམས་ཅན་གྱི་བློ་སྐྱེ་བར་མི་རིགས་པར་
ཐལ་བ་དང་། ཆགས་སོགས་ཀྱིས་ཀུན་ནས་ཉོན་མོངས་པ་དང་། དད་སོགས་
འདུ་བྱེད་པ་ན། འདུ་བྱེད་ཁོ་ནའི་བློ་སྐྱེ་ཡི། དེ་མ་གཏོགས་པའི་མཁས་པ་དང་།
བྱིས་པའི་བློ་མི་སྐྱེ་བར་ཐལ་བ་དང་། མིག་སོགས་ཀྱི་སྒོ་ནས་རྣམ་ཤེས་ཡུལ་ལ་
འཇུག་པ་ན། རྣམ་ཤེས་ཀྱིས་མཐོང་སྙམ་པའི་བློ་སྐྱེ་ཡི། བདག་གིས་མཐོང་སྙམ་
པའི་སེམས་ཅན་གྱི་བློ་མི་སྐྱེ་བར་ཐལ་བ་ལས་སེམས་ཅན་གྱི་བློ་སྐྱེ་བའི་ཕྱིར།
རྣམ་ཤེས་ལས་མ་གཏོགས་པའི་སེམས་ཅན་ཡོད་ལ། གཞན་ཡང་ཕུང་པོ་ཙམ་
ལས་མ་གཏོགས་པའི་བདག་མེད་ན། བདག་གིས་གཟུགས་མཐོང་བར་གྱུར་
ཏོ༑ ༑མཐོང་བར་བྱའོ་སྙམ་པ་ན། བདག་གི་བློ་སྔོན་དུ་བཏང་མི་དགོས་པར་ཕུང་

223
དབུ་མའི་ལྟ་ཁྲིད་བསྡུས་པ།
པོ་ཙམ་གྱི་བློ་སྔོན་དུ་བཏང་རིགས་པ་ལས་བློ་སྔོན་དུ་བཏང་ནས་ཡུལ་ལ་འཇུག་པ་
ན་བདག་གི་བློ་ངེས་པར་བཏང་དགོས་པའི་ཕྱིར། ཕུང་པོ་ཙམ་ལས་མ་གཏོགས་
པའི་བདག་ཡོད་དོ། །མདོར་ན་སེམས་ཅན་ནོ་སྙམ་པའི་བློ་ཆོས་ཅན། དོན་ཇི་ལྟ་
བ་བཞིན་འཇུག་པ་ཡིན་ཏེ། བློ་སྔོན་དུ་མ་བཏང་བར་དངོས་པོ་མཐོང་བ་ན་འཇུག་
པའི་བློ་ཡིན་པའི་ཕྱིར་རོ། །དཔེར་ན་སྔོ་འཛིན་བཞིན་ཞེས་ཟེར་རོ།།
དེ་དགག་པ་ནི། དོན་བཅུའི་སྒོ་ནས་ཤེས་པར་བྱས་ཏེ། དེ་ལ་གྲོལ་བ་
དོན་དུ་གཉེར་བ་རྣམས་ཀྱིས་འཇིག་ལྟའི་ཞེན་ཡུལ་མ་ལུས་པ་ཁེགས་ཤིང་། གང་
ཟག་ཙམ་ངེས་པར་ཁས་བླང་དགོས་ན། རིགས་པས་ཀྱང་འགྲུབ་པའི་དགག་སྒྲུབ་
ཀྱི་ཚུལ་ལ་མཁས་པར་བྱ་ཡི། གཞན་དུ་ན་རྩོམ་པ་ཐམས་ཅད་དོན་མེད་དུ་འགྱུར་
བས་སོ། །གང་ཟག་ཙམ་དགག་པར་བྱ་བ་མ་ཡིན་ན། ཁྱད་པར་གང་དང་བཅས་
པ་ཡིན་སྙམ་ན། མདོ་སྡེ་མང་པོར་གང་ཟག་བདེན་པ་བ་འགོག་ཅེས་པ་དང་།
གཞི་བསྡུ་བར་དོན་དམ་པ་དང་། རྣམ་པར་གཏན་ལ་དབབ་པ་བསྡུ་བ་དང་།
མདོ་རྒྱན་དང་མཛོད་འགྲེལ་རྣམས་སུ་རྫས་ཡོད་འགོག་ཅེས་པ་ཀུན་དོན་གཅིག་
པས། དེ་ལ་རྫས་བརྟགས་ཀྱི་དོན་ནི། ཆོས་གང་ཞིག་བློ་ཡུལ་དུ་འཆར་བ་རང་
དང་མཚན་ཉིད་མི་མཐུན་པའི་གཞི་གཞན་གྱི་རྣམ་པ་ཤར་པ་ལ་ངེས་པར་བལྟོས་
པ་ནི་བརྟགས་པར་ཡོད་པ་དང་། དེ་ལྟ་བུ་ལ་ནི་མ་བལྟོས་པར་རང་དབང་དུ་
འཆར་བ་ནི་རྫས་སུ་ཡོད་པ་ཞེས་བྱའོ།།
དང་པོ་བློ་སྔོན་དུ་མ་བཏང་བར་དངོས་པོ་ལ་སོགས་མཐོང་བ་ན་སེམས

124
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཅན་གྱི་བློ་སྐྱེ་བར་མཐོང་བས་སེམས་ཅན་རྫས་ཡོད་དུ་འདོད་པ་དགག་པ་ནི།
སྤྱིའི་དངོས་པོ་ལ་སོགས་མཐོང་ནས་དེ་ཉིད་ལ་སེམས་ཅན་གྱི་བློ་སྐྱེ་བ་ཡིན་
ནམ། དེ་ལས་གཞན་མཐོང་ནས་གཞན་དེ་ལ་སྐྱེ་བ་ཡིན། དང་པོ་ལྟར་ན། བློ་དེ་
ལོག་ཤེས་སུ་ཐལ། བློ་དེས་དེ་ཉིད་ལ་སེམས་ཅན་དུ་ཞེན་ཅིང་། སེམས་ཅན་ནི་དེ་
ལས་གཞན་དུ་གྲུབ་པའི་ཕྱིར། གཉིས་པ་ལྟར་ན་དངོས་པོ་ལ་སོགས་པ་དེ་ཉིད་ཁོ་
ན་མཐོང་ནས་བློ་དེ་སྐྱེ་བ་ཉམས་སོ།།
ཡང་གང་ཞིག་མཐོང་བས་སེམས་ཅན་གྱི་བློ་སྐྱེ་བའི་གཞི་དེ་སེམས་ཅན་
གྱི་རང་བཞིན་ཡིན་ནམ། དེ་ལས་གཞན་ཡིན། དང་པོ་ལྟར་ནའང་། བློ་དེ་ལོག་
ཤེས་སུ་ཐལ། བློ་དེ་དང་མཚན་ཉིད་མི་མཐུན་པའི་རང་རྐྱ་བར་ཤར་བའི་ཕྱིར།
ཕྱི་མ་ལྟར་ན་བུམ་པའང་སྣམ་བུའི་བློ་སྐྱེས་བའི་རྒྱུར་ཁས་བླང་དགོས་སོ། །ཡང་
སེམས་ཅན་མ་ཡིན་པ་ལ་སེམས་ཅན་གྱི་བློ་སྐྱེ་བར་འདོད་དམ་མི་འདོད། མི་
འདོད་ན་མངོན་སུམ་གྱིས་གསལ་ཏེ། ཐོ་ལ་མིའི་བློ་སྐྱེ་བར་མྱོང་བས་སོ། །
འདོད་ན་སེམས་ཅན་གྱི་བློ་དོན་ཇི་ལྟ་བ་བཞིན་འཇུག་པར་སྒྲུབ་པའི་སྔར་གྱི་རྟགས་
དེ་མ་ངེས་སོ། །དེ་བཞིན་དུ་སེམས་ཅན་ལ་སེམས་ཅན་མ་ཡིན་པའི་བློ་སྐྱེ་བར་
འདོད་མི་འདོད་དང་། སེམས་ཅན་གཞན་ལ་སེམས་ཅན་གཞན་གྱི་བློ་སྐྱེ་བར་
འདོད་མི་འདོད་བརྟགས་ནས་དགག་པར་བྱ་སྟེ། སྔ་མ་ཉིད་ཀྱིས་རྟོགས་པར་
བྱའོ། །ཡང་སེམས་ཅན་གྱི་བློ་སྐྱེ་བའི་གཞི་དེ་མངོན་གྱུར་ཡིན་ནམ་ལྐོག་གྱུར་
ཡིན། དང་པོ་ལྟར་ན་དངོས་པོ་ལ་སོགས་པ་དེ་ཉིད་སེམས་ཅན་དུ་ཐལ། དེ་ལས་

225
དབུ་མའི་ལྟ་ཁྲིད་བསྡུས་པ།
མ་གཏོགས་པའི་གཞི་གཞན་མངོན་སུམ་གྱིས་མ་མཐོང་བའི་ཕྱིར། ཕྱི་མ་ལྟར་ན་
བྱིས་པ་ཆུང་ངུ་མ་བརྟགས་པར་འཇུག་པ་ན་སེམས་ཅན་གྱི་བློ་མི་སྐྱེ་བར་འགྱུར་
རོ༑༑
གཉིས་པ་བློ་སྔོན་དུ་བཏང་ནས་དཔྱོད་པ་དམིགས་པ་ན། སེམས་ཅན་གྱི་
བློ་སྐྱེ་བས་བདག་ཡོད་པར་འདོད་པ་ནི་འོག་ཏུ་འགོག་པར་འགྱུར་རོ།།
གསུམ་པ་ཕུང་པོ་ལ་འདོགས་པ་ནི། ཕུང་བོ་དེ་ཉིད་ལ་སེམས་ཅན་དུ་
བཏགས་པ་ཡིན་ནམ། མཎྜལ་གྱི་ཚོམ་བུ་བཞིན་ཕུང་པོ་ལ་གནས་པ་ཡིན་ནམ།
ཐུར་མ་གཤིབས་པ་བཞིན་དུ་ཕུང་པོ་ལས་གཞན་ཡིན་ནམ། ཕུང་པོ་གཏན་མེད་
ཡིན། དང་པོ་ལྟར་ན་ཕུང་པོ་ལས་དོན་གཞན་རང་རྐྱ་བར་གྲུབ་པ་ཉམས་སོ། །
གཉིས་པ་ལྟར་ན། གང་ཟག་དེ་རྟག་གམ་མི་རྟག །རྟག་ན་བདེ་བས་ཕན་པ་དང་།
སྡུག་བསྔལ་གྱིས་གནོད་མི་ནུས་པས་ཆོས་དང་ཆོས་མ་ཡིན་པའི་ལས་གསོག་
པར་མི་འགྱུར། དེ་ལྟར་ན་ལུས་མི་ལེན་པས་གང་ཟག་ཁས་བླངས་བ་དགོས་པ་
མེད་བར་འགྱུར་རོ། །མི་རྟག་ནའང་ཕུང་པོ་ལས་དོན་གཞན་པའི་སྐྱེ་འཇིག་བྱེད་
: པ་དམིགས་དགོས་ན་མི་དམིགས་པའི་ཕྱིར་མི་འཐད་དོ། །གསུམ་པ་ལྟར་ན་གང་
ཟག་འདུས་མ་བྱས་སུ་ཐལ། ཕུང་པོ་ལས་དོན་གཞན་དུ་གྲུབ་པའི་ཕྱིར། འདོད་
ནའང་དགོས་མེད་དུ་འགྱུར་རོ། །བཞི་པ་ལྟར་ན། འབད་མེད་དུ་གྲོལ་བར་
| 4 
5 65 | + 
: 9:58
 འགྱུར་ཏེ། འཆིང་བྱེད་སུ་དང་ཡང་འབྲེལ་བ་མེད་པའི་ཕྱིར།
36:44 45 
4:59
 བཞི་པ་མཚན་ཉིད་རྣམ་པར་བཞག་པ་ནི། ཕུང་པོ་ཙམ་ལས་མ་གཏོགས་

126 ཟརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་གང་ཟག་ཡོད་ན། དེ་ལྟ་བ་པོ་དང་ཉན་པ་པོ་སོགས་དང་རང་བཞིན་གཅིག་
ཡིན་ནམ། ཐ་དད་ཡིན། དང་པོ་ལྟར་ན། ལྟ་བ་པོ་ལྟ་བུ་ལ་བརྟགས་པ་ཡིན་ནམ།
ལྟ་བ་ལས་དོན་གཞན་ཡིན། དང་པོ་ལྟར་ན། ལྟ་བ་པོ་དེ་ཉིད་ཀྱིས་དགོས་པ་
ཐམས་ཅད་འགྲུབ་ལ། དེ་ལས་དོན་གཞན་དགོས་པ་མེད་ཅིང་། སྔར་ཁས་
བླངས་པ་ཉམས་སོ། །གཉིས་པ་ལྟར་ན་ལྟ་བའི་ལས་སམ་བྱེད་པ་ཞིག་ཏུ་འགྱུར་
དགོས་ཏེ་དོན་གཞན་གྱི་འབྲེལ་བ་ཁས་བླངས་བས་སོ། །ལས་ཡིན་ན། བྱེད་པ་
 འཇུག་པའི་གཞིར་འགྱུར་དགོས་པས། ས་བོན་བཞིན་དུ་རིགས་འདྲ་གསར་དུ་
བསྐྱེད་བའི་སྒོ་ནས་སམ། རྫ་མཁན་ནམ། རྫུ་འཕྲུལ་དང་ལྡན་པའི་མི་བཞིན་དུ་
བསྒྱུར་པའི་སྒོ་ནས་སམ། ས་བཞིན་དུ་རྟེན་པའི་སྒོ་ནས་སམ། ནམ་མཁའ་བཞིན་
དུ་གོ་འབྱེད་པའི་སྒོ་ནས་ཡིན། དང་པོ་ལྟར་ན་ལྟ་བ་པོ་མི་རྟག་བར་འགྱུར་བས་
རྟག་པར་འདོད་པ་ཉམས་སོ། །གཉིས་པ་ལྟར་ན་མི་རྟག་པ་དང་ཀུན་རྫོབ་པར་
འགྱུར་བས་རྟག་པ་དང་དོན་དམ་པར་འདོད་པ་ཉམས་སོ། །རྫུ་འཕྲུལ་ཅན་གྱི་
སྤྲུལ་ཆ་འགའ་རང་དབང་དུ་སྤྲུལ་བཞིན་དུ་དེའང་རང་དབང་ཅན་ཡིན་ན། ལྟ་བ་
པོ་འགའ་ཡང་སྡུག་བསྔལ་ཅན་དུ་མི་འགྱུར་རོ། །གསུམ་པ་ལྟར་ན། ལས་རྒྱུ་བ་
དང་མི་རྒྱུ་བའི་རྟེན་བྱེད་ཅིང་འཇིག་པར་དམིགས་པ་བཞིན་དུ་འདིས་ཀྱང་བྱེད་
པར་དམིགས་དགོས་ན་མ་དམིགས་སོ། །བཞི་པ་ལྟར་ན་ནམ་མཁའ་ལ་བརྐྱང་
བསྐུམ་སོགས་བྱེད་ནུས་ཤིང་གོ་མི་འགོག་པ་བཞིན་དུ་ལྟ་བ་པོ་ལའང་དམིགས་
དགོས་ན་མ་དམིགས་སོ།།

17
དབུ་མའི་ལྟ་ཁྲིད་བསྡུས་པ།
གཞན་ཡང་། ནམ་མཁའ་དགག་བྱ་རྣམ་པར་བཅད་ཙམ་ལ་འཇོག་པ་
བཞིན་དུ་ལྟ་བ་པོའང་འཇོག་ན་རང་དབང་དུ་བློ་ལ་འཆར་བ་ཉམས། །དེ་བྱེད་པ་
ཡིན་ན། ཟེར་བ་བཞིན་དུ་ལས་ལ་འཇུག་པ་བྱེད་པ་པོ་ལ་ངེས་པར་རག་ལས་པ་
ཡིན་ནམ། མེ་བཞིན་དུ་རེས་འགའ་བྱེད་པ་པོ་མེད་པར་ལས་ལ་རང་དབང་འཇུག་
པ་ཡིན། དང་པོ་མི་རིགས་ཏེ། དེ་ལ་དཔྱོད་བྱེད་དང་དཔྱད་བྱ་སོ་སོར་དམིགས་
པ་བཞིན་དུ་ལྟ་བ་པོ་ལ་མ་དམིགས་པའི་ཕྱིར། གཉིས་པ་ལྟར་ན་བྱེད་པ་པོ་ཆད་
དོགས་ནས་གང་ཟག་ཁས་བླངས་པ་དགོས་པ་མེད་པར་འགྱུར་རོ། །གང་ཟག་དེ་
ལྟ་བ་པོ་སོགས་དང་འབྲེལ་མེད་དོན་གཞན་ཡིན་ན། ཚད་མ་ཐམས་ཅད་ལོག་
ནས་མེད་པའི་གང་ཟག་ཁས་བླངས་པར་དགོས་པ་མེད་དོ།།
ལྔ་པ་ཀུན་ནས་ཉོན་མོངས་དང་རྣམ་བྱང་རྣམ་པར་བཞག་པ་ནི། གང་
ཟག་དེ་ཀུན་ནས་ཉོན་མོངས་དང་། རྣམ་བྱང་གི་མཚན་ཉིད་དང་ལྡན་པ་ཡིན་ནམ།
དེ་ལས་དོན་གཞན་ཡིན། དང་པོ་ལྟར་ན། ཕུང་པོ་ལས་དོན་གཞན་གྱི་གང་ཟག་
མེད་པར་འགྱུར་ཏེ། ཟས་གོས་སོགས་ཀྱིས་ཕན་པ་དང་། འབྱུང་བ་འཁྲུགས་པ་
སོགས་ཀྱིས་གནོད་ཅིང་། ཀུན་ནས་ཉོན་མོངས་པ་ནི་ཕུང་པོ་ཁོ་ན་ལས་མཐོང་གི་
གཞན་ལ་མ་མཐོང་བའི་ཕྱིར། གཉིས་པ་ལྟར་ན། བདག་ཀུན་ནས་ཉོན་མོངས་པ་
དང་། རྣམ་པར་བྱང་ཞེས་བྱ་བ་ཉམས་སོ།།
བློ་སྔོན་དུ་བཏང་ནས་དཔྱོད་པ་དམིགས་པས་བདག་ཡོད་པར་འདོད་པ་
འགོག་པ་ནི། དཔྱོད་པ་བློའི་རྒྱུ་ལས་བྱུང་ངམ། བདག་གི་རྒྱུ་ལས་བྱུང་། དང་

228
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པོ་ལྟར་ན། རྫས་སུ་ཡོད་པའི་བདག་གི་དཔྱོད་པ་ཞེས་པ་ཉམས་སོ། །གཉིས་པ་
ལྟར་ན། བློ་སྔོན་དུ་བཏང་བའི་དཔྱོད་པར་འགལ་ལོ། །དཔྱོད་པའི་རྒྱུར་རྟག་
གམ་མི་རྟག །རྟག་ན་དཔྱོད་ཅེས་པ་ཉམས་སོ། །མི་རྟག་ན་བདག་གི་དཔྱོད་པར་
མི་རིགས་ཏེ། བདག་རྟག་རྫས་སུ་ཁས་བླངས་པས་སོ། །དཔྱོད་པ་པོ་སེམས་ཅན་
དེ༔ རྩོལ་བའི་བདག་ཉིད་ཡིན་ནམ། མི་རྩོལ་བའི་བདག་ཉིད་ཡིན། དང་པོ་ལྟར་
ནའང་དཔྱོད་ཅེས་བྱ་བར་མི་རིགས་ཏེ། སེམས་ཅན་རྟག་པར་ཁས་བླངས་པས།
ཡང་གསར་དུ་དཔྱོད་པ་མི་འཐད་བའི་ཕྱིར། གཉིས་པ་ལྟར་ན་མི་རྩོལ་བ་རྩོལ་
ཞེས་བྱ་བར་འགྱུར་བས་འགལ་ལོ། །སེམས་ཅན་གྱིས་དཔྱོད་པ་དེ་ལ་
དམ་མེད། མེད་ན་རྟག་ཏུ་དཔྱོད་པར་འགྱུར་ལ། ཡོད་ན་དེ་ལའང་རྒྱུ་གཞན་ཞིག་
སྔོན་དུ་བཏང་དགོས་པས་བདག་གིས་རང་དབང་དུ་དཔྱོད་པ་ཉམས་སོ། །དཔྱོད་
པ་དེ། རང་དབང་དུ་དཔྱོད་པ་ཡིན་ནམ། གཞན་དབང་གིས་དཔྱོད་པ་ཡིན།
དང་པོ་ལྟར་ན། སྐྱེ་རྒ་ན་འཆི་སོགས་སྡུག་བསྔལ་ཀུན་མི་མྱོང་བར་འགྱུར་ཏེ།
གང་བྱེད་རང་དབང་ཡོད་པའི་ཕྱིར། གཉིས་པ་ལྟར་ན། བདག་གིས་དཔྱོད་པར་
མི་རུང་སྟེ། བདག་རང་དབང་ཅན་དུ་ཁས་བླངས་པའི་ཕྱིར།
དྲུག་པ་འཇུག་པ་དང་ལྡོག་པ་རྣམ་པར་བཞག་པ་ནི། གང་ཟག་འཇུག་
པའི་མཚན་ཉིད་དང་ལྡན་པ་ཞིག་འཇུག་ཀྱང་འཇུག་ལ་ལྡོག་ཀྱང་ལྡོག་གམ།
འཇུག་པའི་མཚན་ཉིད་དང་མི་ལྡན་པ་ཞིག་དེ་ལྟར་འདོད། དང་པོ་ལྟར་ན་ཕུང་པོ་
ལས་མ་གཏོགས་པའི་གང་ཟག་མེད་པར་འགྱུར་ཏེ། ཕུང་པོའི་ཆོས་ཙམ་ཁོ་ན་ལ་

12
དབུ་མའི་ལྟ་ཁྲིད་བསྡུས་པ།
འཇུག་པའི་བྱ་བ་དམིགས་ཏེ། འདི་ལྟར་རྒྱུ་དང་ལྡན་པའི་སྒོ་ནས་འཇུག་པ་ཁུ་
ཁྲག་སོགས་ལས་རང་གི་ལུས་ལྟ་བུ་དང་། སྐྱེ་བའི་ངང་ཅན་གྱིས་འཇུག་པ་མྱུ་གུ་
ལྟ་བུ་དང་། འཇིག་པའི་ངང་ཅན་གྱིས་འཇུག་པ་ཆུ་ཀླུང་རིམ་པས་འཛད་པ་ལྟ་བུ་
དང༌། གཞན་དང་གཅིག་ནས་གཅིག་ཏུ་འཇུག་པ་མར་མེ་རིགས་འདྲ་ཡུལ་གཞན་
དུ་འཇུག་པ་ལྟ་བུ་དང་། འགྱུར་བའི་འཇུག་པ་བྱ་བ་མི་འདྲ་བ་གཞན་བྱས་ནས་
ཡང་གཞན་ལ་འཇུག་པ་དང༌། བཞོན་པ་ཞོན་ནས་འགྱུར་བ་ལྟ་བུའོ། །གཉིས་པ་
ལྟར་ན། བདག་འཇུག་པ་ཉིད་དུ་མི་འགྱུར་ཏེ། དེའི་མཚན་ཉིད་དང་མི་ལྡན་པའི་
ཕྱིར། འཇུག་པ་ཉམས་པ་ཉིད་ཡིན་ལ། དེའང་འཇུག་པ་སྔོན་དུ་འགྲོ་བ་ལ་ངེས་
པར་བལྟོས་པས་ལྡོག་པའང་ཞར་ལ་དཔྱད་པ་ཡིན་ནོ།།
 བདུན་པ་ཟ་བ་པོ་དང་། བྱེད་པ་པོ་དང་། གྲོལ་བ་པོ་རྣམ་པར་བཞག་པ་
ནི༑ ཡུལ་གྱིས་བསྐྱེད་པའི་བདེ་བ་དང་། སྡུག་བསྔལ་གྱིས་འགྱུར་བ་ཞིག་ཟ་བ་
པོར་འདོད་དམ། མི་འགྱུར་བ་ཞིག་འདོད། ཕྱི་མ་ལྟར་ན་ཟ་བ་པོར་མི་རིགས་
ཏེ། ཟ་བྱ་ལོངས་སྤྱད་ནས་ཕན་གནོད་བྱེད་པ་ཞིག་ཟ་བ་པོ་ཡིན་པའི་ཕྱིར། དང་
པོ་ལྟར་ན། བདག་རྫས་ཡོད་དོན་མེད་དེ། འདུ་བྱེད་ཆོས་ཙམ་ཁོ་ན་ལ་འགྱུར་བ་
མཐོང་བའི་ཕྱིར། འགྱུར་བའི་ཉེས་པ་འོག་མ་གཉིས་ལའང་ཤེས་པར་བྱའོ། །
མི་
སེམས་ཀྱི་འགྱུར་བ་ཞིག་བྱེད་པོར་འདོད་དམ། མི་འགྱུར་བ་ཞིག་འདོད། མི་
འགྱུར་ན་བྱེད་པོ་ཉམས་ཏེ། སེམས་ཀྱི་འགྱུར་བ་ཞིག་བྱེད་པ་པོ་གང་ཟག་ཏུ་
རིགས་པའི་ཕྱིར། ཉོན་མོངས་པ་དང་ཉེ་བའི་ཉོན་མོངས་པས་འགྱུར་བ་ཞིག་གྲོལ་

130
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བ་སོགས་འདོད་དམ། མི་འགྱུར་བ་ཞིག་འདོད། མི་འགྱུར་ན་སྔར་བཅིངས་པར་
མ་གྱུར་བའི་ཕྱིར། ཕྱིས་གྲོལ་བར་ག་ལ་རིགས། ་
བརྒྱད་པ། བྱེད་པར་ལྡོག་པ་ནི། བྱེད་པོ་བདག་ཁོ་ན་ལ་འཇོག་གམ།
གཞན་ལའང་རུང་། དང་པོ་ལྟར་ན་མེ་སྲེག་གི་འོད་ཀྱིས་སྣང་བར་བྱེད་དོ་ཞེས་
སོགས་མི་རིགས་པར་འགྱུར་རོ། །གཉིས་པ་ལྟར་ན། ལྟ་བ་དང་ཉན་པ་སོགས་
ལ་བྱེད་པ་པོར་བཏགས་པ་དེས་ཆོག་གི །རྫས་ཡོད་ཁས་བླངས་པ་མེད་དོ།།
དགུ་པ་བརྗོད་པར་དགོས་པ་ནི། གང་ཟག་གི་ཐ་སྙད་བདག་ཁོ་ན་ལ་
འཇུག་གམ། གཞན་ལའང་འཇུག །དང་པོ་ལྟར་ན། སྐྱེས་བུའི་ལུས་ལ་
དམིགས་ནས་སངས་རྒྱས་ཕྱིན་ཡོན་ཏན་བཤེས་གཉེན་སོགས་ཀྱི་ཐ་སྙད་འཇུག་པ་
མི་རིགས་པར་འགྱུར་རོ། །ཕྱི་མ་ལྟར་ན་ལྟ་བ་པོ་སོགས་ལའང་འཇུག་པས་དེ་
ཙམ་གྱིས་ཆོག་གི་བདག་དོན་མེད་དོ།།
བཅུ་པ་དེ་ལྟར་འདོགས་པ་ནི། བདག་ལྟ་བུ་དེ་དགེ་བ་ཡིན་ནམ་མི་དགེ་
བ་ཡིན། དགེ་བར་མི་རིགས་ཏེ། རྨོངས་པ་རྣམས་ལ་ལྷག་པར་ཡང་སྐྱེ་བའི་ཕྱིར་
དང༌། འབད་པའི་སྦྱོར་བ་མེད་པར་ཡང་སྐྱེ་བའི་ཕྱིར་དང་། ཐར་པ་ལ་སྐྲག་པ་
བསྐྱེད་པའི་ཕྱིར་དང་། ཉེས་པ་ཆགས་སོགས་གསོ་བར་བྱེད་པ་མཐོང་བའི་ཕྱིར།
མི་དགེ་བ་ཡིན་ན་ཕྱིན་ཅི་ལོག་ཞེན་ཡུལ་ལ་འཁྲུལ་བ་ཡིན་པས། དེའི་སྒོ་ནས་
བདག་ཡོད་པར་སྒྲུབ་མི་ནུས་སོ། །བདག་མེད་པར་ལྟ་བའང་མི་དགེ་བ་ཡིན་པ་
མི་རིགས་ཏེ། ཐམས་ཅད་མཁྱེན་པས་མཆོག་ཏུ་གསུངས་པའི་ཕྱིར་དང་། འབད་

231
དབུ་མའི་ལྟ་ཁྲིད་བསྡུས་པ།
པ་ཆེན་པོས་སྒྲུབ་དགོས་པ་དང་། ཐར་བ་ལ་སྐྲག་པ་མི་བསྐྱེད་པ་དང་། དཀར་
པོའི་འབྲས་བུ་འཕྲལ་དུ་ཐོབ་པ་དང་། ཉེས་པའི་གཉེན་པོ་བྱེད་པའི་ཕྱིར། དགེ་
བ་ཡིན་ནའང་བདག་ལྟ་ཕྱིན་ཅི་ལོག་པས། དེའི་སྒོ་ནས་བདག་ཡོད་པར་སྒྲུབ་མི་
ནུས་སོ། །གཞན་ཡང་བདག་དེ་ཡུལ་གྱི་དེ་ཁོ་ན་ཉིད་ལ་གནས་པས། དེའི་དབང་
གིས་བདག་ལྟ་བསྐྱེད་པ་ཡིན་ནམ། བདག་མེད་བཞིན་དུ་ཚུལ་མིན་ཡིད་བྱེད་
གོམས་པའི་དབང་གིས་ཡོད་པར་སྒྲོ་བཏགས་པ་ཡིན། དང་པོ་ལྟར་ན། སངས་
རྒྱས་པ་རྣམས་ལ་བདག་མེད་ཀྱི་ངེས་པ་མི་བསྐྱེད་པར་ཐལ་ཏེ། བདག་ལྟ་དངོས་
པོའི་སྟོབས་ཀྱིས་སྐྱེས་པ་དེས་གེགས་བྱས་པའི་ཕྱིར། ཕྱི་མ་ལྟར་ན། དེའི་སྒོ་
མི་
ནས་བདག་ཡོད་པར་སྒྲུབ་མི་ནུས་པར་འགྱུར་རོ།།
མདོར་ན་ཚོགས་རྒྱུན་གང་ལའང་བཏགས་པ་ཙམ་མ་ཡིན་པའི་གང་ཟག་
ཆོས་ཅན། རང་བཞིན་མེད་དེ། ཕུང་པོ་དང་རང་བཞིན་གཅིག་དང་ཐ་དད་གང་
དུའང་མ་གྲུབ་པའི་ཕྱིར་ཞེས་པ་མདོར་བསྡུས་པའོ། །བདག་ཡོད་པར་དོགས་པ་
སྐྱེ་བའི་རྒྱུ་ནི་འཇིག་ལྟ་ལྷན་སྐྱེས་ལ་ཇི་ལྟར་སྣང་བ་ལྟར་ཚད་མར་བྱས་པ་ཡིན་ལ།
ལྷན་སྐྱེས་ལའང་ཕུང་བོ་ལས་དོན་གཞན་པའི་བདག་ཁོ་ན་སྣང་སྟེ། ཕུང་པོ་འདི་
དོར་ནས་འདི་ལས་བཟང་བ་གཞན་དོན་དུ་གཉེར་གྱི་བདག་དོར་བར་མི་འདོད་
པའི་ཕྱིར། གང་ཟག་གཅིག་རྫས་སུ་ཡོད་པ་བཀག་པ་ན་ཤུགས་ཀྱིས་གང་ཟག་
བརྟགས་པ་ཙམ་དུཡོངས་གཅོད་དུ་གང་ཟག་ཙམ་ནི་སུས་ཀྱང་ཁས་བླང་བར་བྱ་
དགོས་ལ། བརྟགས་པ་ཙམ་ནི་རྫས་ཡོད་བཀག་པའི་ཤུགས་ལ་རྟོགས་པར་བྱ་བ་

132
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡིན་པའི་ཕྱིར། གཞན་དག་ན་རེ་བློ་འཁྲུལ་པའི་ཞེན་ཡུལ་ལ་དགག་པ་རྒྱས་པར་
བྱས་ནས། བློ་འགོག་པར་འདོད་པ་ནི་སྤྲོས་པ་ཕྱིའི་ཆོད་བྱ་བ་ཡིན་པས་སླར་ཡང་
སྤྲོས་པ་འཕེལ་ནས་ཐུག་པ་མེད་པར་འགྱུར།། །།མངྒ་ལཾ།།

133
༄༅། །དབུ་མ་ཐལ་འགྱུར་བའི་ལུགས་ཀྱི་ཟབ་ལམ་དབུ་
མའི་ལྟ་ཁྲིད་ཅེས་བྱ་བ་བཞུགས་པའི་བེའུ་བུམ་མོ།།
༧ རྗེ་ཙོང་ཁ་པ་བློ་བཟང་གྲགས་པ། ༣༥༧-༡༤༡༩
༄༅། ། རྗེ་རིན་པོ་ཆེ་ཐམས་ཅད་མཁྱེན་པ་དང་རྗེ་བཙུན་འཇམ་པའི་
དབྱངས་དབྱེར་མེད་པའི་ཞབས་ཀྱི་པདྨོ་ལ་སྐྱེ་བ་དང་ཚེ་རབས་ཐམས་ཅད་དུ་ཕྱག་
འཚལ་ཞིང་སྐྱབས་སུ་མཆིའོ། །ཐུགས་བརྩེ་བ་ཆེན་པོས་སྐྱེ་བ་ཐམས་ཅད་དུ་རྗེས་
སུ་བཟུང་དུ་གསོལ་ལོ།།
འདིར་དབུ་མ་ཐལ་འགྱུར་བའི་ལུགས་ཀྱི་ལྟ་ཁྲིད་བསྒོམ་པའི་ཚུལ་ལ་
གསུམ། སྔོན་འགྲོ །དངོས་གཞི། རྗེས་སོ། །དང་པོ་ནི། རྗེ་ཉིད་ཀྱིས་མཛད་
པའི་བྱང་ཆུབ་ལམ་རིམ་ཆེ་ཆུང་ནས་གསུངས་པའི་བླ་མའི་རྣལ་འབྱོར་དང་།
སྐྱེས་བུ་ཆུང་འབྲིང་དང་། བྱང་ཆུབ་སེམས་སྦྱོང་སྐོར་དང་། རྒྱལ་སྲས་ཀྱི་སྤྱོད་
པ་སྤྱི་སློབ་དང་བཅས་པ་ལྟ་ཁྲིད་ཀྱི་སྔོན་འགྲོ་ཡིན་ལ། ཁྱད་པར་དུ་གསུང་རབ་ཀྱི་
གནད་ཕྱིན་ཅི་མ་ལོག་པར་མཁྱེན་པའི་མཁས་པ་ལ་བརྟེན་ནས་དྲི་མ་མེད་པའི་
གཞུང་མཉན་ཏེ་ཐོས་བསམ་གྱི་ཤེས་རབ་ཀྱིས་དེ་ཁོ་ན་ཉིད་རྟོགས་པའི་ལྟ་བ་སྐྱེད་
པ་ལ་སོགས་ལྷག་མཐོང་གི་རྒྱུ་ཚོགས་གསུངས་པ་རྣམས་དང་། བདག་མེད་
རྟོགས་པའི་ལྟ་བའི་ཕན་ཡོན་ཞིབ་ཏུ་བསམས་ནས་ངེས་པ་དྲག་པོ་སྐྱེས་པའི་

234 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྟོབས་ཀྱིས་ལྟ་བ་ལ་ཚོལ་འདོད་སྐྱེས་པ་གཅིག་དང༌། དེ་ཡང་འཕགས་པ་ཀླུ་
སྒྲུབ་ཀྱི་དགོངས་པ་དཔལ་ལྡན་ཟླ་བས་བཀྲལ་བའི་རྗེས་སུ་ཞུགས་ན་ལྟ་བའི
གནད་མཐར་ཐུག་པ་རྙེད་པར་འགྱུར་བའི་ཚུལ་ལ་ངེས་པ་སྐྱེས་ནས་ལུགས་དེའི་
ལྟ་བ་སྐྱོང་ཚུལ་ལ་ཤེས་འདོད་སྐྱེས་པ་གཅིག་རྣམས་ལྟ་ཁྲིད་ཀྱི་སྔོན་འགྲོའི་གཙོ་
བོར་ཤེས་པར་བྱས་ལ་དེ་དག་རྒྱུད་ལ་སྐྱེ་བའི་ཐབས་ལ་འབད་པར་བྱའོ།།
གཉིས་པ་དངོས་གཞི་ལ། རབ་ཏུ་རྣམ་པར་འབྱེད་པ་གང་ཟག་དང་ཆོས་
ལ་བདག་མེད་པ་གཉིས་སུ་གྲངས་ངེས་ཤིང༌། གོ་རིམ་ཡང་དགག་གཞི་གང་
ཟག་གི་སྟེང་དུ་དགག་བྱ་གང་ཟག་གི་བདག་དང་། དེ་རྣམ་པར་བཅད་པ་གང་
ཟག་གི་བདག་མེད་པ་དང་། དགག་གཞི་ཕུང་པོའི་སྟེང་དུ་དགག་བྱ་ཆོས་ཀྱི་
བདག་དང་། དེ་རྣམ་པར་བཅད་ཙམ་ཆོས་ཀྱི་བདག་མེད་པ་གཉིས་ལ་ཕྲ་རགས་
མི་འདོད་ཀྱང་། ངེས་དཀའ་སླ་ཡོད་པས། གང་ཟག་གི་བདག་མེད་ཐོག་མར་
བསྒོམས་ནས་དེ་ནས་ཆོས་ཀྱི་བདག་མེད་བསྒོམ་པར་གོ་རིམ་ངེས་སོ།།
དེས་ན་བདག་མེད་གཉིས་བསྒོམ་པའི་ཚུལ་ལ་གཉིས། གང་ཟག་གི་
བདག་མེད་བསྒོམ་པ་དང་། ཆོས་ཀྱི་བདག་མེད་བསྒོམ་པའོ། །དང་པོ་ལ་གཉིས།
ང་རང་བཞིན་མེད་པར་བསྒོམ་པ་དང་། ང་ཡི་བ་རང་བཞིན་མེད་པར་བསྒོམ་
པའོ། །དང་པོ་ལ་གཉིས། མཉམ་གཞག་ནམ་མཁའ་ལྟ་བུའི་རྣལ་འབྱོར་དང་།
རྗེས་ཐོབ་སྒྱུ་མ་ལྟ་བུའི་རྣལ་འབྱོར་རོ། །དང་པོ་ལ་བཞི། ངའོ་སྙམ་པའི་བློ་ལྷན་
སྐྱེས་ལ་ཁྱད་གཞི་ངའི་རྣམ་པ་ལེགས་པར་ཤར་ནས་ང་སྣང་བར་བྱེད་པའི་གནད་

235
ཟབ་ལམ་དབུ་མའི་ལྟ་ཁྲིད།
ཤེས་པ་དང་། སྣང་ཚུལ་དེར་གྲུབ་ན་གཅིག་ཐ་དད་ལས་ཕུང་གསུམ་མི་སྲིད་པས་
ང་དང་ངའི་ཕུང་པོ་གཉིས་རང་བཞིན་གྱིས་གྲུབ་པ་ཟླ་མེད་ཀྱི་གཅིག་དང་། རང་
བཞིན་གྱིས་གྲུབ་པ་ཟླ་བཅས་ཀྱི་ཐ་དད་གང་རུང་ཞིག་ཏུ་ངེས་པ་ཁྱབ་པ་ངེས་པ་
དང་། ང་དང་ངའི་ཕུང་པོ་གཉིས་རང་བཞིན་གྱིས་གྲུབ་པའི་གཅིག་དང་ཐ་དད་
མིན་པར་ངེས་པ་ཕྱོགས་ཆོས་ངེས་པ་དང་། དགག་གཞི་ལ་དགག་བྱ་རྣམ་པར་
བཅད་པ་རྟགས་ཀྱི་བསྒྲུབ་བྱ་ངེས་ངེས་པའི་
པའི གཅིག་དང་དུ་བྲལ་གྱི་རྟགས་སོ།།
དང་པོ་ནི། ངའོ་སྙམ་པའི་བློ་ལྷན་སྐྱེས་ལ་རང་དང་དུས་མཉམ་པའི་ང་
ཁྱད་ཆོས་རྣམས་དང་བྲལ་བའི་ང་ཙམ་དེ་སྒྲ་སྤྱི་ཙམ་མ་ཡིན་པར་དོན་སྟེང་ནས་
གྲུབ་པ་ལྟ་བུ་ཞིག་བློ་ལ་སྣང་བ་ལ་རང་བཞིན་གྱིས་གྲུབ་པར་སྣང་བ་དང་། རང་
གི་ངོ་བོས་གྲུབ་པར་སྣང་བ་དང་། རང་གི་མཚན་ཉིད་ཀྱིས་གྲུབ་པར་སྣང་བ་
དང༌། བདེན་པར་གྲུབ་པར་སྣང་བ་ཞེས་ཟེར་རོ། །སྣང་ཚུལ་དེ་ལྟར་གྲུབ་ན་གང་
ཟག་གི་བདག་དང་། བདེན་པར་གྲུབ་པ་སོགས་སུ་འགྱུར་ཞིང་། བློ་དེས་སྣང་
ཚུལ་དེ་ལྟར་དུ་གྲུབ་པར་འཛིན་པ་བདག་འཛིན་ལྷན་སྐྱེས་སུ་འགྱུར་རོ།།
བྱིས་པ་ལ་མེ་ལོང་ནང་དུ་བྱད་བཞིན་གྱི་གཟུགས་བརྙན་སྣང་བའི་ཚེ་
གཟུགས་བརྙན་གྱི་ཆ་འདི་དང་འདི་བྱད་བཞིན་དུ་སྣང་ལ་འདི་དང་འདི་མི་སྣང་
བའི་ཁྱད་པར་མེད་པར་ཐམས་ཅད་བྱད་བཞིན་དུ་སྣང་། དེ་བཞིན་དུ་ངའི་ཆ་འདི་
དང་འདི་དོན་སྟེང་ནས་གྲུབ་པར་སྣང་ལ་འདི་དང་འདི་དོན་སྟེང་ནས་མ་གྲུབ་པའི་
ཆ་མེད་པར་ཆ་ཐམས་ཅད་དོན་སྟེང་ནས་གྲུབ་པར་སྣང་ངོ་། །གཟུགས་བརྙན་དང་

36 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བྱད་བཞིན་གཉིས་བརྡ་ལ་མ་བྱང་བ་ལ་གཅིག་ཏུ་འདྲེས་ནས་སྣང་བས་དེའི་བློས་
གཟུགས་བརྙན་ལ་བྱད་བཞིན་དུ་ཞེན། ངའོ་སྙམ་པའི་བློ་ལ་དོན་སྟེང་ནས་གྲུབ་
པར་སྣང་བ་དང་། དོན་སྟེང་ནས་མ་གྲུབ་པ་གཉིས་གཅིག་ཏུ་འདྲེས་ནས་དེའི་སྣང་
བ་ལ་དོན་སྟེང་ནས་གྲུབ་པར་ཞེན་པའོ། །དེ་ཡང་ང་སྙམ་པའི་བློ་ལ་སྣང་ཚུལ་ཇི་
ལྟར་འདུག་བརྟགས་པའི་ཚེ། ངར་འཛིན་ལྷན་སྐྱེས་ཀྱི་བློ་ལ་ང་སྣང་བའི་སྣང་
ལུགས་དེ་ཡོར་ཡོར་བའི་རྣམ་པར་སྣང་གིན་འདུག་ན་བརྟག་མ་ཤེས་པ་ཡིན་
ཞིང་། ངའོ་སྙམ་པའི་བློ་དེ་ཐོལ་ཏེ་སྐྱེས་པའི་ཚེ་དེ་ཉིད་ཀྱི་དུས་ན་སྣང་ཚུལ་ངེས་
་པར་བྱེད་དགོས་ཀྱི། དེའི་རྗེས་སུ་རྒྱུན་ལ་ཁོའི་སྣང་ཚུལ་བརྟགས་ཀྱང་གཞན་དང་
འདྲེས་ནས་མི་ངེས་པས་དེ་ངེས་པར་བྱེད་ཚུལ་ནི། ལུས་གནད་བཅོས། སྒལ་
ཚིགས་དྲང་པོར་བསྲང་། ཤེས་པ་གྲིམས་པོ་སྤྱང་པོ་བྱས་ནས། ངར་འཛིན་ལྷན་
སྐྱེས་ཀྱི་བློ་ལ་ངའོ་སྙམ་པ་དེ་སྐྱེས་པ་ན་ཁོ་ལ་སྣང་ཚུལ་ཇི་འདྲ་འདུག་པ་ངེས་པར་
བྱ་དགོས་སྙམ་པའི་ཤེས་བཞིན་གྱི་བྱ་ར་བ་དང་པོར་བཞག །དེ་ནས་ངའོ་སྙམ་
པའི་བློ་སྐྱེས་མ་བྱུང་ནའང་ཆེད་དུ་གཉེར་ནས་ངའོ་སྙམ་པའི་བློ་བཅོས་ནས་ཁོ་
ཐོལ་ཏེ་སྐྱེས་མ་ཐག་ཏུ་དེའི་སྣང་ཚུལ་བརྟགས་པས་ཡུལ་གཞན་དང་མ་འདྲེས་
པར་ཁོ་རང་གི་སྣང་ཚུལ་ཇི་ལྟར་ཡོད་པ་ཤེས་པར་འགྱུར་རོ། །དེ་ཡང་སྣང་ཚུལ་
བརྟགས་པའི་བློ་ནི་ཁོ་དང་དུས་མཉམ་ལ། སྣང་ཚུལ་ངེས་པའི་བློ་ནི་ཁོའི་སྐད་
ཅིག་གཉིས་པར་འོང་བ་ཡིན་ནོ།།
སྤྱིར་ངར་འཛིན་ལྷན་སྐྱེས་ཀྱི་བློ་ལ་ཕུང་པོའི་སྣང་བ་མི་འཆར་ཞིང་ཁྱད་

17
ཟབ་ལམ་དབུ་མའི་ལྟ་ཁྲིད།
པར་ངའོ་སྙམ་པའི་བློ་དང་དུས་མཉམ་དུའང་མི་འཆར་རོ། །འོ་ན་ཕུང་པོའི་སྣང་
བ་ཁོ་ལ་འཆར་བ་འདྲ་བ་ཞིག་འོང་གི་འདུག་པ་སྙམ་ན། དེ་ཁོའི་སྔ་ལོགས་སུ་
བྱུང་བ་ཡིན་གྱི་ཁོ་ལ་སྣང་བ་མ་ཡིན་ནོ། །ད་ལྟ་ང་སྙམ་པའི་བློ་དེ་མ་ཤོར་བའི་ངང་
ནས་དལ་བུས་ཟུར་ནས་བལྟས་པ་ན་ང་སྙམ་པའི་བློ་དེ་ལ་ཕུང་སོགས་གང་ཡང་
མིན་པའི་སྣང་ཚུལ་ཟུར་པ་འདི་ལྟ་བུ་ཡོད་དེ། ང་སྙམ་པའི་བློ་ལ་ང་དེ་མིང་ཙམ་
དུ་མི་སྣང་བར་ཚུགས་ཐུབ་ལྟ་བུ་ཞིག་སྣང་བ་དེའི་སྣང་ཚུལ་ལྟར་དུ་གྲུབ་པར་
བཟུང་བས་འཁོར་བར་བཅིངས་པ་ཡིན་ནོ། །དེས་ན་ངའོ་སྙམ་པའི་བློ་ལྷན་སྐྱེས་
ལ་ངའི་སྣང་ཚུལ་ཇི་ལྟར་འདུག་ལེགས་པར་རྟོགས་ན་དགག་བྱ་ངེས་པ་ཡིན་པས།
ང་ཡི་བ་དང་ཕུང་པོ་སོགས་གཞན་གྱི་སྟེང་དུ་ཡང་རྟགས་ཆོས་དེའི་རྣམ་པ་འཆར་
ཚུལ་དང་སྣང་ཚུལ་ཞེན་ཚུལ་བརྟག་པར་བྱའོ།།
གཉིས་པ་ནི། སྣང་ཚུལ་དེར་གྲུབ་ན་གཅིག་ཐ་དད་ལས་ཕུང་གསུམ་མི་
སྲིད་པས་ང་དང་ངའི་ཕུང་པོ་གཉིས་ངེས་པར་དོན་སྟེང་ནས་གྲུབ་པའི་གཅིག་
དང༌། དོན་སྟེང་ནས་གྲུབ་པའི་ཐ་དད་དུ་འགྱུར་ཏེ། དོན་སྟེང་ནས་དེ་གཉིས་ལ་
ཕུང་གསུམ་ཁེགས་པའི་ཕྱིར། ཤེས་པ་གང་ལ་ཡུལ་གང་སྣང་ཡང་ཟླ་མེད་ཀྱི་
གཅིག་དང་ཟླ་བཅས་ཀྱི་ཐ་དད་དུ་སྣང་བས་ཁྱབ་སྟེ། སྣང་ཚུལ་དེ་གཉིས་ལ་ཕུང་
གསུམ་མེད་པའི་ཕྱིར་རོ། །དེ་ལྟར་གཅིག་དང་ཐ་དད་དུ་མེད་པའི་ཕྱིར་བདེན་
པར་མེད་པས་ཁྱབ་པའི་ཁྱབ་པ་ངེས་པའོ།།
གསུམ་པ་ལ་གཉིས་ལས། དང་པོ་ང་དང་ངའི་ཕུང་པོ་གཉིས་དོན་སྟེང་

138
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ནས་གྲུབ་པའི་གཅིག་མ་ཡིན་པར་ངེས་པ་ནི། ང་དང་ཕུང་པོ་གཉིས་སྣང་ཚུལ་དེ་
ལྟར་དོན་སྟེང་ནས་གྲུབ་པའི་གཅིག་ཡིན་ན། ཐ་དད་གཏན་མེད་ཀྱི་གཅིག་ཏུ་གྲུབ་
དགོས། དེ་ལྟ་ན་ད་ལྟར་གྱི་ཕུང་པོ་དང་ཡང་དེ་ལྟར་འགྱུར་བས། ང་ད་ལྟར་གྱི་
ལུས་སེམས་ཚོགས་ཙམ་དང་གཅིག་ཡིན་ནམ་སོ་སོ་བ་དང་གཅིག་ཡིན། ལུས་
སེམས་ཚོགས་ཙམ་དང་གཅིག་ཡིན་ན། དེ་ལྟ་བུའི་ཚོགས་པ་དང་བཅས་ཏེ། ཚེ་
ཚེ་
སྔ་མ་ནས་འདིར་འོངས་པ་དང་། འདི་ནས་ཕྱི་མར་འགྲོ་བར་ཐལ། ང་ད་ལྟར་གྱི
ལུས་སེམས་ཚོགས་ཙམ་དང་གཅིག་ཡིན་པའི་ཕྱིར། ང་ད་ལྟར་གྱི་ལུས་སེམས་
སོ་སོ་བ་དང་གཅིག་ཡིན་ན། ལུས་དང་གཅིག་ཡིན་ནམ། སེམས་དང་གཅིག་
ཡིན། ལུས་དང་གཅིག་ཡིན་ན། ལུས་ཀྱི་ཡན་ལག་ཚོགས་ཙམ་དང་གཅིག་ཡིན
ནམ། རེ་རེ་བ་རྣམས་དང་གཅིག་ཡིན། ལུས་ཀྱི་ཡན་ལག་ཚོགས་ཙམ་དང་
གཅིག་ཡིན་ན། ལུས་སེམས་བྲལ་ནས་ལུས་མལ་ན་གནས་ཚེ་ང་ཡང་དེར་གནས་
པ་དང་། ལུས་མེས་བསྲེགས་ནས་རྒྱུན་ཆད་པའི་ཚེ་ང་ཡང་རྒྱུན་ཆད་པ་སོགས་
སུ་ཐལ། ང་ལུས་ཀྱི་ཡན་ལག་ཚོགས་ཙམ་དང་གཅིག་ཡིན་པའི་གང་ཟག་གི་
ལུས་དེ་ལྟར་གྱུར་པའི་ཕྱིར། འདོད་ན། ང་འགྲོ་བ་རིགས་དྲུག་སོགས་སུ་སྐྱེ་བ་
རྒྱུན་ཆད་པར་ཐལ་ལོ། །
ང་ལུས་ཀྱི་ཡན་ལག་རེ་རེ་བ་རྣམས་དང་གཅིག་ཡིན་ན། ང་རྐང་པའི་
སེན་མོའི་བར་གྱི་ཆ་རེ་རེ་ནས་དང་། མགོ་བོའི་སྐྲ་རེ་རེ་དང་ཡང་གཅིག་ཡིན་
པར་ཐལ། ང་ལུས་ཀྱི་ཡན་ལག་རེ་རེ་བ་རྣམས་དང་དེ་ལྟ་བུའི་གཅིག་ཡིན་པའི་

239
ཟབ་ལམ་དབུ་མའི་ལྟ་ཁྲིད།
ཕྱིར། འདོད་ན། སྐྱེས་བུ་གཅིག་གི་རྐང་པའི་སེན་མོའི་བར་གྱི་ཆ་རེ་རེ་ནས་མགོ་
བོའི་སྐུ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པའི་ང་དང་གང་ཟག་སྐྱེས་བུ་
གཅིག་པོ་དེ་ལ་ཡོད་པར་ཐལ་ལོ། །ང་ད་ལྟར་གྱི་སེམས་དང་གཅིག་ཡིན་ན་རྣམ་
ཤེས་ཚོགས་དྲུག་ཀ་དང་གཅིག་ཡིན་ནམ། ཡིད་ཀྱི་རྣམ་ཤེས་དང་གཅིག་ཡིན།
རྣམ་ཤེས་ཚོགས་དྲུག་ཀ་དང་གཅིག་ཡིན་ན་སྐྱེས་བུ་གཅིག་གི་རྒྱུད་ལ་ཚོགས་དྲུག་
ཅིག་ཅར་སྐྱེས་པའི་ཚེ་གང་ཟག་དེ་རྒྱུད་ཐ་དད་པ་དྲུག་ཏུ་ཐལ། རྣམ་ཤེས་ཚོགས་
དྲུག་ཀ་དང་གཅིག་ཡིན་པའི་ཕྱིར། ང་ཡིད་ཀྱི་རྣམ་ཤེས་དང་གཅིག་ཡིན་ན། .འདུ་
ཤེས་མེད་པའི་སྙོམས་འཇུག་ལ་གནས་པ་དང་ང་བརྒྱལ་བའི་ཚེ་ང་རྒྱུན་ཆད་པར་
ཐལ། དེའི་ཚེ་ཡིད་ཀྱི་རྣམ་ཤེས་རྒྱུན་ཆད་པའི་ཕྱིར། ཡིད་ཀྱི་རྣམ་ཤེས་ཀྱི་མགོ་
དང་ལག་པ་ན་བ་སོགས་ཀྱང་ཡོད་པར་ཐལ་ལོ། །དེས་ན་ང་དང་ཕུང་པོ་གཉིས་
སྣང་ཚུལ་དེ་ལྟར་དུ་གྲུབ་པའི་གཅིག་མ་ཡིན་པར་ངེས་སོ།།
གཉིས་པ་ང་དང་ངའི་ཕུང་པོ་གཉིས་ངེས་པར་དོན་སྟེང་ནས་གྲུབ་པའི་ཐ་
དད་མ་ཡིན་པར་ངེས་པ་ནི། ང་དང་ཕུང་བོ་གཉིས་ངེས་པར་དོན་སྟེང་ནས་གྲུབ་
པའི་ཐ་དད་ཡིན་ན་འབྲེལ་མེད་སོ་སོ་བར་འགྱུར་བས། ཕུང་པོ་བླང་བྱ་དང་ང་
ལེན་པ་པོར་མི་འཐད་ལ། མིག་གིས་གཟུགས་མཐོང་བ་ལ་ངས་མཐོང་བ་དང་།
ལག་པ་ན་བ་ལ་ང་ན་བ་སོགས་ཀྱི་ཐ་སྙད་མི་འཐད་པར་ཐལ། ང་དང་ཕུང་པོ་
གཉིས་འབྲེལ་མེད་སོ་སོ་བར་འདུག་པའི་ཕྱིར། ཐ་དད་ཀྱང་མ་ཡིན་པར་ངེས་
པར་ནི། ཕྱོགས་ཆོས་ངེས་པའོ། ། ཡང་ང་དེ་རྟག་མི་རྟག །རྟག་ན། སྐྱེ་ཤི་རྒྱུན་

140
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཆད་ལ། མི་རྟག་ན། ངའི་ཆ་ཤས་རྣམས་དང་གཅིག་གམ་ཐ་དད། གཅིག་ན།
ང་སྐྱེས་ཙམ་ན་སྨྲ་མི་ཤེས་པ་བཞིན་ང་རྒས་ནས་ཀྱང་སྨྲ་མི་ཤེས་པ་དང་། ཕྱིས་
རབ་ཏུ་བྱུང་ན་སྐྱེས་ཙམ་ནས་རབ་ཏུ་བྱུང་བ་དང༌། ང་སྨྲ་བ་ན་སྐྱེས་ཙམ་ན་སྨྲ་བ་
སོགས་སུ་ཐལ། ཆ་ཤས་རྣམས་དང་སྣང་ཚུལ་དེ་ལྟར་དུ་གྲུབ་པའི་གཅིག་ཡིན་
པའི་ཕྱིར། ཐ་དད་ན། ང་སྐྱེ་བ་རྟེན་པ་དང་འདས་པ་དྲན་པ་མ་ཡིན་པ་འཐད་པར་
ཐལ་བ་དང་། ལས་གསོག་པ་པོའི་ང་དང་རྣམ་སྨིན་མྱོང་བ་པོའི་ང་གཉིས་ཀྱང་
 འབྲེལ་མེད་སོ་སོ་བར་ཐལ། ངའི་ཆ་ཤས་རྣམས་དང་སྣང་ཚུལ་དེ་ལྟར་དུ་གྲུབ་
པའི་ཐ་དད་ཡིན་པའི་ཕྱིར། དེ་ལྟར་འབྲེལ་མེད་སོ་སོ་བར་འགྱུར་བ་སྔར་ལྟར་
རོ།།
དེ་ཡང་སྔར་བཤད་པའི་རང་རྒྱུད་ལ་བརྟགས་ཏེ་གང་ཟག་གི་བདག་ཏུ་
འཛིན་ལུགས་ངོས་ཟིན་པར་བྱ་བ་དང་། གང་ཟག་རང་བཞིན་གྱིས་གྲུབ་ན་ཕུང་བོ་
དང་ངོ་བོ་གཅིག་དང་ཐ་དད་གང་རུང་དུ་གྲུབ་དགོས་ཀྱི། དེ་གཉིས་ལས་གཞན་
དུ་གྲུབ་ཐབས་མེད་པར་ཐག་བཅད་པ་དང༌། གང་ཟག་དང་ཕུང་པོ་གཉིས་རང་
བཞིན་གྱིས་གྲུབ་པའི་ངོ་བོ་གཅིག་ཡིན་པ་ལ་གནོད་པ་མཐོང་བ་དང༌། གང་ཟག་
དང་ཕུང་པོ་གཉིས་རང་བཞིན་གྱིས་གྲུབ་པའི་ཐ་དད་ཡིན་པ་ལ་གནོད་བྱེད་ལེགས་
པོར་མཐོང་བ་སྟེ་གང་ཟག་གི་བདག་མེད་བསྒོམ་བའི་གནད་བཞི་ཚང་ན་དེ་ནས་
གང་ཟག་གི་བདག་མེད་པའི་དེ་ཁོ་ན་ཉིད་རྟོགས་པའི་ལྟ་བ་རྣམ་དག་སྐྱེའོ།།
བཞི་པ་དགག་གཞི་ལ་དགག་བྱ་རྣམ་པར་བཅད་པ་རྟོགས་ཀྱི་བསྒྲུབ་བྱ་

ཟབ་ལམ་དབུ་མའི་ལྟ་ཁྲིད། 24
ངེས་པའི་གཅིག་དང་དུ་བྲལ་གྱི་རྟགས་ནི། གནད་དེ་རྣམས་ལ་བརྟེན་ནས་འཛིན་
ཚུལ་དང་སྣང་ཚུལ་དེ་ལྟར་གྲུབ་པ་ཅུང་ཟད་ཀྱང་མི་འདུག ། ཡེ་མི་འདུག་སྙམ་དུ་
ངེས་པ་ནི། བསྐྱང་རྒྱུའི་ལྟ་བ་ངེས་པ་དང་གོ་བ་ཡིན་ལ། དེ་སྐྱོང་ཚུལ་ཡང་ངེས་
པའི་གནད། འཛིན་པའི་གནད། སྣང་བའི་གནད་གསུམ་དང་ལྡན་པས་ང་འཛིན་
ཚུལ་དང་སྣང་ཚུལ་དེ་ལྟར་གྲུབ་པ་གཏན་ནས་མི་འདུག་སྙམ་པའི་ངེས་ཤེས་ལྷང་
བ་ཞིག་སྐྱེས་པའི་རྒྱུན་ལ་ངེས་པ་དྲག་པོ་ཐེངས་ཁ་ཡར་རེ་འདྲེན་ནོ། །ཡང་དེ་
ལྟར་བྱའོ། །ཕྱི་མ་རྣམས་ལ་དཔྱད་པ་ཤུགས་ཆུང་བ་རེ་བྱེད། ངེས་ཤེས་དྲག་པོ་
བརྒྱུད་མར་བྱ། འདི་ལྟར་གཅིག་དང་ཐ་དད་ཀྱི་དཔྱད་པ་བྱེད་པ་ནས་དཔྱད་དོན་
མ་ངེས་ཀྱི་བར་ལ་ཡང་རྟོག་པ་རིགས་མི་མཐུན་གྱིས་བར་མ་བཅད་པའི་དྲན་ཤེས་
དང༌། དཔྱད་དོན་ངེས་པའི་ངེས་ཤེས་བརྒྱུད་པ་མ་གཏོགས་པ་རྟོག་པ་གཞན་
གྱིས་བར་མ་ཆོད་པའི་དྲན་ཤེས་བསྟེན་པ་དང་། བྱིང་རྒོད་འགོག་ཚུལ་སོགས་ཞི་
གནས་ཀྱི་སྐབས་ལྟར་བྱའོ། །དེ་ལྟར་བསྒོམས་པས་ཡུལ་ཅན་དེ་ཡུལ་སྟོང་ཉིད་
དེའི་དབང་དུ་སོང་བ་ལྟ་བུ་དང་། ཡུལ་ཅན་དེའི་ཤེས་རབ་དེའི་ངང་དུ་སྐྱེས་པ་ལྟ་
བུ་འབྱུང་ངོ༌། 
གཉིས་པ་རྗེས་ཐོབ་སྒྱུ་མ་ལྟ་བུའི་རྣལ་འབྱོར་ནི། མིང་ཙམ་དང་།
བཏགས་པ་ཙམ་དང་། སྒྱུ་མ་ལྟ་བུ་གསུམ་གྱིས་ཤེས་པར་བྱའོ། །དང་པོ་ནི།
ངའོ་སྙམ་པའི་བློས་བཟུང་བ་རང་གི་དོན་དེ་དེ་ལྟར་དུ་གྲུབ་པ་བཀག་པའི་རྗེས་སུ་
ང་ཞེས་པའི་མིང་ཙམ་དེ་ལས་མ་ལུས། དེ་རི་བོང་གི་རྭ་ཞེས་པའི་མིང་སྐམ་པོ་དེ་

242
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་མཚུངས་སོ་སྙམ་ན། མིང་ཙམ་དེར་མཚུངས་ཀྱང་དོན་བྱེད་ནུས་མི་ནུས་ཀྱི་
ཁྱད་པར་ཡོད་དོ། །མིང་རྐྱང་དེའི་རྗེས་སུ་མ་བརྟགས་མ་དཔྱད་པར་ཞུགས་པ་
ན༑ ང་འགྲོ་ཞེས་ལམ་མེ་ལམ་མེ་འགྲོ །ང་སྡོད་ཅེས་ཁྱིལ་གྱིས་སྡོད། དེ་བཞིན་
དུ་ང་དགེ་བ་བསྒྲུབ། སྡིག་པ་བཤགས་པ་སོགས་འཐད་པ་ནི། མིང་རྐྱང་ལ་བྱ་
བྱེད་འཐད་པ་ཡིན་ནོ། །དེ་བཞིན་དུ་བརྡ་དང་ཐ་སྙད་ཙམ་ལའང་ཤེས་པར་བྱ་ཞིང་
ཀུན་ལ་སྦྱར་རོ།།
གཉིས་པ་ནི། ནོག་སོགས་འདུས་པ་མཐོང་བ་ན། བ་ལང་སྙམ་པའི་བློ་
སྐྱེ་ལ། ཁྱིའི་བློ་མི་སྐྱེ་བ་ནི། གདགས་གཞི་དེ་ལ་དེ་ལྟར་བཏགས་མ་བཏགས་ཀྱི་
ཁྱད་པར་ཡིན་པ་དེ་བཞིན་དུ། གདགས་གཞི་ཕུང་པོའི་ཚོགས་པ་དང་ཡ་གྱལ་
གང་རུང་མཐོང་བ་ན། ངའོ་སྙམ་པའི་བློ་སྐྱེ་བ་ཡང་གདགས་གཞི་དེ་ལ་ང་དང་
ངའི་འོ་ཞེས་བཏགས་པས་སོ། །དེ་ལྟར་ཆོས་ཀུན་ལ་ཤེས་པར་བྱའོ། །སུས་
བཏགས་ན་རྟོག་པས་བཏགས། དེའི་རྒྱུ་མཚན་གྱིས་རང་བཞིན་གྱིས་མ་གྲུབ།
ཀུན་རྫོབ་མིང་རྐྱང་ཙམ་དུ་གྲུབ་པ་ཡིན་ནོ།།
གསུམ་པ་ནི སྒྱུ་མ་ནི་རྣལ་འབྱོར་དེ་བསྒོམ་པའི་དཔེར་མཛད་དེ། དེ་
པང་སྒྱུ་མ་མཁན་རང་ལ་སྒྱུ་མའི་སྣང་བ་ཡོད་ཀྱང་ཞེན་པ་མེད་པ་ལྟར་རོ། །དེ་
ལྟར་བསྒོམ་པར་བྱ་བ་ལ་གཉིས་ལས། མྱོང་སྟོབས་ཀྱིས་བསྒོམ་པ་ནི། མཉམ་
གཞག་ནུས་པ་མཐུ་ཅན་དུ་གྱུར་པའི་སྟོབས་ཀྱིས་དྲན་ཤེས་ལ་མི་ལྟོས་པར་སྣང་
ཙམ་ནས་རང་བཞིན་གྱིས་གྲུབ་པ་ཅུང་ཟད་ཀྱང་མེད་པར་ངེས་པའི་རྒྱུན་སྒྱུ་མ་ལྟ་

143
ཟབ་ལམ་དབུ་མའི་ལྟ་ཁྲིད།
བུ་བསྒོམ་མོ། ། ལྟ་བའི་ངེས་པ་མེད་པར་གང་སྣང་བུན་ལོང་གཏད་མེད་དུ་འཆར་
བ་སེམས་གནས་ཀྱི་མཐུ་ལའང་འབྱུང་བས་སྒྱུ་མ་ལྟ་བུ་བསྒོམ་པར་མི་རུང་།
གཉིས་པ་དྲན་ཤེས་ཀྱིས་བསྒོམ་པ་ནི། དྲན་ཤེས་ཀྱིས་བཟུང་སྟེ། ངའོ་
སྙམ་པའི་བློ་ལ་ང་རང་བཞིན་གྱིས་གྲུབ་པར་སྣང་ཡང་ང་སྣང་ཙམ་ནས་རང་
བཞིན་ཅུང་ཟད་ཀྱང་མེད་པའི་ངེས་པ་དྲངས་ཏེ་བསྒོམ་པར་བྱའོ། །དེ་ཡང་བློ་དེ་
ལ་ང་རང་བཞིན་གྱིས་གྲུབ་པ་དང་། ང་རང་བཞིན་མེད་པ་གཉིས་ཅིག་ཅར་དུ་
སྣང་བ་ཡང་མི་སྲིད་ལ། དེ་གཉིས་སོ་སོར་ངེས་པའི་རྟོག་པ་གཉིས་གང་ཟག་
གཅིག་ལ་དུས་གཅིག་ཀྱང་མི་འབྱུང་བས། ཤེས་པ་གཞན་གྱིས་བར་མ་ཆོད་པར་
ངེས་པ་བརྟེན་ནོ། །འདི་ནི་ད་ལྟར་གྱི་སྐྱེ་བོས་གང་ཟག་གི་བདག་མེད་བསྒོམ་པའི་
ཐབས་དངོས་སོ། །དེ་བཞིན་དུ་གཞན་ལའང་ཤེས་པར་གྱིས་ཤིག །
གཉིས་པ་ང་ཡི་བ་རང་བཞིན་མེད་པར་བསྒོམ་པ་ལ་གཉིས། མཉམ་
གཞག་ཏུ་བསྒོམ་པ་དང་། རྗེས་ཐོབ་ཏུ་བསྒོམ་པའོ། །དང་པོ་ནི། མིག་སྣ་སོགས་
ང་ཡི་བའི་གདགས་གཞི་ཡིན་ལ། ངའོ་སྙམ་པ་དང་། བདག་གིའོ་སྙམ་པའི་བློ་
ལ་དབང་བ
གྲུབ་ན་ང་ཡི་བ་རང་གི་མཚན་ཉིད་ཀྱིས་གྲུབ་པ་ཡིན། དེ་ཞེན་དོན་དུ་བྱས་ནས་
ངའི་འོ་སྙམ་དུ་འཛིན་པ་བདག་འཛིན་ལྷན་སྐྱེས་གང་ཟག་གི་བདག་དེར་འཛིན་གྱི་
ཁོངས་སུ་བསྡུར་རུང་བ་ཡིན་ནོ། །དབང་བསྒྱུར་བ་དེ་དོན་སྟེང་ནས་གྲུབ་ན།
བསྒྱུར་བ་པོ་གང་ཟག་ཀྱང་དོན་སྟེང་ནས་གྲུབ་དགོས་པ་ལ། དེ་སྔར་བཤད་པའི་

244 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རིགས་པས་ཅུང་ཟད་ཀྱང་མ་གྲུབ་པར་རྟོགས་པས་བདག་གི་བ་ལ་རང་བཞིན་ཅུང་
ཟད་ཀྱང་མེད་པར་རྟོགས་པ་ནི། གང་ཟག་གི་བདག་མེད་ཀྱི་ཕྱོགས་སུ་གཏོགས་
པ་བསྒོམ་རྒྱུའི་ལྟ་བ་ཡིན་ལ། བསྒོམ་ཚུལ་དང་དྲན་ཤེས་བསྟེན་ཚུལ་སྔར་ལྟར་
གཉིས་པ་རྗེས་ཐོབ་ཏུ་བསྒོམ་པ་ནི། མིང་ཙམ་དང་བཏགས་པ་ཙམ་དང་
སྒྱུ་མ་ལྟ་བུར་བསྒོམ་པ་སྟེ། དེ་ཡང་སྔར་གྱི་རིགས་པ་ཁ་སྦོས་ལ་བྱའོ། །སྔར་
བཤད་པའི་རིགས་པ་དེས་དམྱལ་བ་ནས་སངས་རྒྱས་ཀྱི་བར་གྱི་གང་ཟག་དང་།
དེའི་བདག་གི་བ་ཐམས་ཅད་གདགས་གཞི་གང་ཡིན་པ་དེ་དང་ངོ་བོ་གཅིག་ཡིན་
པ་དང་། ངོ་བོ་ཐ་དད་པ་རང་བཞིན་གྱིས་གྲུབ་པ་མེད་པའི་གང་ཟག་གི་བདག་
མེད་དང་། བདག་གི་བ་ཐམས་ཅད་ཀྱང་རང་བཞིན་གྱིས་མེད་པར་འགྲུབ་ཚུལ་
ཤེས་པར་བྱའོ།།
གཉིས་པ་ཆོས་ཀྱི་བདག་མེད་བསྒོམ་པ་ལ་གཉིས། མཉམ་གཞག་ཏུ་
བསྒོམ་པ་དང་། རྗེས་ཐོབ་ཏུ་བསྒོམ་པའོ། །དང་པོ་ནི། རང་རྒྱུད་ཀྱིས་བསྡུས་པ་
དང༌། མ་བསྡུས་པའི་ཕུང་པོ་དང་ཁམས་དང་སྐྱེ་མཆེད་ལ་སོགས་པ་རྣམས་ཆོས་
ཡིན་ཞིང་། དེ་རྣམས་དོན་སྟེང་ནས་གྲུབ་པ་ལྟ་བུ་ཞིག་སྣང་ལ། སྣང་བ་ལྟར་གྲུབ་
པ་དང་ཞེན་པ་ཆོས་ཀྱི་བདག་དང་བདག་འཛིན་ཡིན་ཞིང་། དེ་ལྟར་དུ་མ་གྲུབ་པ་
ཆོས་ཀྱི་བདག་མེད་ཡིན་ནོ། །དེ་གཏན་ལ་འབེབས་པ་ནི། གཟུགས་ཅན་རྣམས་
རང་གི་ཤར་ལ་སོགས་པའི་ཕྱོགས་ཀྱི་ཆ་རྣམས་དང་ཆ་ཅན་དང་། ཤེས་པ་རང་

245
ཟབ་ལམ་དབུ་མའི་ལྟ་ཁྲིད།
གི་སྔ་ཕྱི་ལ་སོགས་དུས་ཀྱི་ཆ་དང་ཆ་ཅན་གཉིས་དོན་སྟེང་ནས་གྲུབ་པའི་གཅིག་
དང་ཐ་དད་གང་རུང་དུ་གྲུབ་བརྟགས་ནས་སྔར་བཞིན་འགོག་པ་དང་། ཆོས་དང་
གང་ཟག་ཀྱང་རང་གི་གདགས་གཞིའི་ཚོགས་པ་ལ་བརྟེན་ནས་བཏགས་པ་ཡིན་
ལ༑ བརྟེན་ནས་སྐྱེས་པ་དང་། བརྟེན་ནས་བཏགས་པ་ཡིན་ན། གང་ལ་བརྟེན་པ་
དེ་དང་། ངོ་བོ་ཉིད་ཀྱིས་གྲུབ་པའི་གཅིག་ཏུ་མེད་དེ། གཅིག་ཏུ་ཡོད་ན་བྱ་བྱེད་
ཐམས་ཅད་གཅིག་ཏུ་འགྱུར་ལ། དེ་གཉིས་ངོ་བོ་ཉིད་ཀྱིས་གྲུབ་པའི་གཞན་དུ་
མེད་དེ། དེར་ཡོད་ན་འབྲེལ་བ་ཁེགས་པས་དེ་ལ་ལྟོས་པ་འགལ་བའི་ཕྱིར་
རོ༑ །འདི་དང་སྔ་མའི་རིགས་པས་རང་བཞིན་ཅུང་ཟད་ཀྱང་མེད་པར་ངེས་པ་དེ་
སྔར་ལྟར་དྲན་ཤེས་བསྟེན་ནས་བསྒོམ་མོ། །དེ་ཡང་གང་ཟག་དང་ཆོས་གང་ཡིན་
ཡང་ཡུལ་སྟེང་ནས་གྲུབ་ཚུལ་ཇི་ལྟར་འདུག་དོན་དམ་དཔྱོད་པའི་རིགས་པ་ཡང་
དག་གིས་བཙལ་བ་ན་མཐར་གང་དུ་ཡང་མ་གྲུབ་པའི་ཡུལ་སྟེང་ན་རྙེད་རྒྱུ་ཅུང་
ཟད་ཀྱང་མེད་པའི་ངེས་པ་ལྷང་གིས་སྐྱེས་པ་དེ་ཀའི་རྒྱུན་སྐྱོང་བ་ཡིན་ནོ།།
གཉིས་པ་རྗེས་ཐོབ་ཏུ་བསྒོམ་པ་ནི། གང་ཟག་གི་བདག་མེད་ཀྱི་སྐབས་
སུ་བཤད་པ་བཞིན་སྒྱུ་མ་ལྟ་བུའི་རྗེས་ཐོབ་ཀྱི་བསྒོམ་ཚུལ་བྱ་སྟེ། དེ་ཡང་ཡོད་
ཙམ་དུ་གྲུབ་ཀྱང་བདེན་པ་ཁེགས་པ་དོན་དམ་པ་ལ་སྒྱུ་མ་ལྟ་བུར་བྱས་པ་དང་།
སྟོང་བཞིན་དུ་སྣང་བའི་སྣང་བ་སྒྱུ་མ་ལྟ་བུ་གཉིས་ལས་འདིར་ནི་ཕྱི་མ་བསྒོམ་བྱ་
ཡིན་ནོ། །རྟོག་པ་ལ་དྲན་པ་སྐྱོང་ཚུལ་ལྟར། ད་ལྟར་གྱི་གང་ཟག་གིས་དབང་
ཤེས་ལ་དེ་ལྟར་བསྒོམ་པ་ནི། དབང་ཤེས་ཡུལ་ལ་འཇུག་པ་ན་དྲན་ཤེས་ཀྱིས་དེ་

246
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལྟར་བཟུང་སྟེ། དབང་ཤེས་ལ་ཡུལ་སྣང་བ་དང་། ཡིད་ཤེས་ཀྱི་རང་བཞིན་ཅུང་
ཟད་ཀྱང་མེད་པར་ངེས་པའི་ངེས་ཤེས་གཅིག་ཏུ་དྲངས་ལ། སྣང་བཞིན་དུ་སྟོང་པ་
དང༌། སྟོང་བཞིན་དུ་དུ་སྣང་བའི་སྒྱུ་མ་ལྟ་བུར་འཆར་བ་ལ་བསླབ་པར་བྱའོ། །
གཞན་ཡང་བརྟེན་ནས་བཏགས་པ་དང་། བརྟེན་ནས་གྲུབ་པ་དང་། བརྟེན་ནས་
སྐྱེས་པའི་ཚུལ་ངེས་ཤེས་བརྟན་པོ་འདྲེན་ནོ། །དེ་ལྟ་བུའི་མཉམ་རྗེས་ཀྱི་རྒྱུན་
གོམས་པ་རེ་ཆེར་སོང་ནས་རྗེས་ཐོབ་ཏུ་ལྟ་བ་དྲན་ཙམ་གྱིས་གང་སྣང་སྒྱུ་མ་ལྟ་
བུར་འཆར་བར་འགྱུར་རོ།།
གསུམ་པ་རྗེས་ནི། ཐུན་གྱི་མཇུག་ཏུ། བསགས་པའི་དགེ་བ་རྣམས་
བཟང་པོ་སྤྱོད་པ་དང་། སྨོན་ལམ་བདུན་ཅུ་པ་ལ་སོགས་པའི་སྒོ་ནས་གནས་
སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་
བྱའོ། ། སོ་སོ་སྐྱེ་བོ་ཞི་གནས་མ་གྲུབ་པ་རྣམས་ཀྱིས་དབུ་མའི་ལྟ་བ་སྐྱོང་ཚུལ་ཤིན་
ཏུ་ཟབ་པ་འདི་ནི། རྗེ་རིན་པོ་ཆེ་ཡབ་སྲས་ཀྱི་དགོངས་པ་ལྟར་དགེ་ལེགས་དཔལ་
བཟང་པོས་ཟིན་བྲིས་སུ་བྱས་པའོ།། །།བཀྲཤིས།།

་༌་་
247
༄༅། །གཟུགས་ཀྱི་ཆུང་མཐའ་དང་དུས་ཀྱི་ཐུང་མཐའ་
སོགས་ལས་བརྩམས་པའི་དྲི་ལན་རྗེ་ཉིད་
ཀྱིས་མཛད་པ་བཞུགས་སོ།།
༧ རྗེ་ཙོང་ཁ་པ་བློ་བཟང་གྲགས་པ། ༡༣༥༧-༡༤༡༩
༄༅། །སྭསྟི་པྲཛྙཱ་བྷུ འཇིག་རྟེན་གསུམ་ན་སངས་རྒྱས་གཉིས་པ་ཞེས། །
གང་གི་མཚན་གྱིས་རྣ་བའི་ལམ་མཛེས་པ། །དབྱིག་གཉེན་ཉིན་བྱེད་གསུང་གི་
འོད་ཟེར་ཚོགས། །ད་དུང་གདུལ་བྱའི་གླིང་ན་གསལ་གྱུར་ཅིག །ཀུན་མཁྱེན་དེ་
ཡིས་དཔག་ཚད་ལོ་དང་ནི། །དེ་དག་བརྗོད་པའི་ཐ་སྙད་མཚོན་པའི་སླད། །
གཟུགས་མིང་དུས་མཐའ་རྡུལ་ཡིག་སྐད་ཅིག་དང་། །དྲུག་ཚན་ཉི་ཤུའི་སྐད་ཅིག་
གསུངས་པ་དང་། །ཉིན་བྱེད་དབང་པོ་བྱང་དུ་ཕྱོགས་པ་ཡི། །དབྱར་ཟླ་གཉིས་
པའི་ཐ་མའི་ཚེས་དགུ་དང་། །དབྱར་འབྲིང་ཉ་ལ་རྒྱུ་སྐར་གང་བྱུང་དང་། །གཞན་
ཡང་ཉིན་མཚན་ཐོག་མཐའ་གང་ཡིན་ཞེས། །གསུང་རབ་དགོངས་དོན་རགས་
དང་ཕྲ་བ་རྣམས། །རྣམ་དག་རིགས་པའི་རྗེས་འབྲངས་ཕྲ་བའི་བློས། །མ་འདྲེས་
འབྱེད་པར་ནུས་པའི་སྤོབས་པ་ཅན། །གང་དེས་དྲིས་པའི་དོན་རྣམས་འདི་ལྟར་
ཁུམས། །
གཟུགས་ཀྱི་ཆུང་མཐར་བཞག་པའི་ཕྲ་རྡུལ་ནི། །ཤར་ལ་སོགས་པའི་ཆ་

248
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་བྲལ་བ་སྟེ། །དེ་ཡང་ཇི་སྲིད་ཕྱོགས་ཀྱི་ཆ་ཡོད་པ། །དེ་སྲིད་ཆུང་མཐར་
བཞག་ཏུ་མི་རུང་ཕྱིར། །
དུས་མཐའི་སྐད་ཅིག་རྒྱུ་ཚོགས་དུ་མ་ཡིས། །འབྲས་བུ་སྐྱེད་པའི་ཡུན་
དང་སེ་གོལ་གཅིག །རྫོགས་པའི་དུས་ལ་རེ་ལྔར་བྱས་པ་ཡི། །ཆ་གཅིག་དང་ནི་
རྡུལ་གཅིག་གོ་འཕོས་དང་། །མཉམ་པའི་ཤེད་ཀྱིས་བལ་ཉག་གཅིག་གཅོད་
པའི། །ཡུན་ལ་བཤད་པའི་རྣམ་གྲངས་མང་ཡོད་ཀྱང་། །མདོར་ན་དེ་ལས་ཐུང་
བར་བྱར་མེད་པའི། །དུས་གཅིག་མཚོན་པར་བཞེད་ནས་དེ་དག་གསུངས། །
མིང་མཐའ་ཡི་གེར་བཞག་པའི་དཔེ་བརྗོད་ལ། །རང་གི་འགྲེལ་པར་བ་
ལང་བཞིན་ནོ་གསུངས། །འདི་ནི་ཡི་གེ་དུ་མ་ཚོགས་པའི་ཕྱིར། །དོན་འདི་ད་དུང་
ཁོ་བོ་དཔྱོད་པའི་སྐབས། །དྲུག་ཚན་ཉི་ཤུའི་སྐད་ཅིག་ཚོགས་པ་ནི། །དེ་ཡི་སྐད་
ཅིག་ཅེས་པའི་ཐ་སྙད་བཏགས། །དུས་མཐའི་སྐད་ཅིག་བརྒྱ་དང་ཉི་ཤུའི་མིང་། །
འདི་ནི་དུས་མཐའ་རྟོགས་ན་ཐེ་ཚོམ་བྲལ། །
དབྱར་ཟླ་གཉིས་པའི་ཐ་མའི་ཚེས་དགུ་དང་། །དེ་བཞིན་དགུན་ཟླ་བཞི་
པའི་ཚེས་དགུ་ལ། །དབྱར་དགུན་ཉི་མ་ལྡོག་པར་གསུངས་པའི་དུས། །སྟོན་
དཔྱིད་ར་བའི་དཀར་ཚེས་དགུ་ལ་ཡིན། །ཟླ་བ་དེ་གཉིས་ཉི་མ་གང་ལོག་པའི། །
ཟླ་བ་དེ་ཉིད་ཡིན་པར་མང་པོ་འདོད། །འོན་ཀྱང་མཛོད་ཀྱི་དགོངས་པ་ཁྲུམས་དང་
ཁྲའི། །ཟླ་བ་ཡིན་པར་རྒྱ་དཔེར་སྣང་ངོ་ཞེས། །བདག་གི་ཟླ་མ་ནམ་མཁའ་བཟང་
པོ་བཞེད། །དེ་ལྟར་ན་ནི་དབྱར་འབྲིང་ཉ་ཡི་དུས། །ཆུ་སྟོད་ཟླ་བ་ཡིན་པར་ཤེས་

གཟུགས་དང་དུས་ཀྱི་དྲི་ལན། 149
པར་འགྱུར། །ཚུལ་དེ་མདོ་རྩའི་རྒྱ་དཔེ་ལས་ཀྱང་གསུངས། །གདགས་གཞག་
མཛོད་དང་ཉི་མའི་སྙིང་པོ་དང་། །མེ་ཏོག་ཕྲེང་རྒྱུད་མདོ་རྩ་ལ་དྲི་བ། །འགྲེལ་
ཆེན་སོགས་ནས་གསུངས་པའི་དུས་ཚིགས་ཀྱི། །རྣམ་གཞག་རྒྱས་པར་གཞན་དུ་
སྤྲོ་བར་འདོད། །དེ་ཕྱིར་འདིར་ནི་ས་བོན་ཙམ་ཞིག་བསྟན། །འདི་དང་དེང་སང་
ཉི་མའི་ལྡོག་དུས་གཉིས། །ཆེས་ཆེར་མི་མཐུན་གྱུར་བ་མཐོང་ནས་ནི། །རྔམས་
དེ་སུན་འབྱིན་བྱེད་རྣམས་རེ་ཞིག་བཞག །
ཉིན་གྱི་དང་པོ་སྐྱ་རེངས་དང་པོ་དང་། །ཐ་མ་ཉི་མ་ནུབ་པའི་མཐའ་ལ་
བཤད། ། དེ་ཡིས་མཚན་གྱི་ཐོག་མཐའ་དཔག་པར་ནུས། །འདི་ལས་གཞན་
དུའང་གསུངས་མོད་དགོངས་པའི་དབང་། །ཀུན་རྫོབ་བདེན་པར་འདོད་པའི་
རིགས་པ་རྣམས། །བདག་གིས་ཕྲ་རྡུལ་ཡིན་ཞེས་སྨྲས་པ་མེད།
སྡེ་པ་གཉིས་ཀྱི་གྲུབ་མཐའ་གཞིར་བྱས་ལ། །དབང་པོའི་ཤེས་བས་ཕྲ་
རྡུལ་མཐོང་ཞེས་སྨྲས། །རྣམ་ཤེས་ལྔ་ཡིས་བསགས་ལ་དམིགས་སོ་ཞེས། །
གསུངས་པ་འདི་ལ་འཁྲུལ་ནས་མི་མཁས་པའི། །སྐྱེ་བོ་དུ་མ་མགྲིན་གཅིག་བྱས་
ནས་ནི། །དབང་པོའི་ཡུལ་ན་ཕྲ་རྡུལ་མེད་དོ་ལོ། །གཟེགས་ཟན་ལུགས་འདི་
འཐད་པར་མ་མཐོང་ནས། །རྡུལ་གྱི་རགས་པ་བརྩམ་ཚུལ་དབུ་ཚད་དང་། །ཕྱི་
རོལ་དོན་གྲུབ་མངོན་པའི་སྡེ་སྣོད་ནས། །གསུངས་པ་རྣམས་ཀྱི་དོན་བཞིན་བདག་
གིས་སྨྲས། །
དོན་གླུ་གཉིས་ཀྱིས་རོགས་པ་རྩོམ་པའི་ཚེ། །རེག་ན་ཕྲ་རྡུལ་ཉམས་པར་

250
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྱུར་མཐོང་ནས། །བསྐོར་བ་བར་བཅས་བར་མེད་མ་གཏོགས་པ། །རེག་པ་མེད་
པར་འདབ་སྦྱོར་གནས་པར་འདོད། །དེ་ཚེ་ཡན་ལག་ཅན་གཞན་མི་སྐྱེ་ཞིང་། །
གཅིག་ལ་གཅིག་ཐིམ་གྱུར་པའང་མ་ཡིན་ལ། །ཕྲ་རྡུལ་རང་བཞིན་འདོར་བའང་
མ་ཡིན་ཏེ། །འོན་ཀྱང་རྡུལ་རྣམས་འདུས་པ་ཙམ་དུ་ཟད། །དེ་ལྟ་ན་ནི་ཕྲ་རྡུལ་དུ་
མ་དག །མངོན་སུམ་མཐོང་ཞིང་ཕྲ་རྡུལ་གཏན་མ་མཐོང་། །ཞེས་སྨྲ་དེ་ལ་རིགས་
པའི་གཏམ་གྱིས་ཅི། །ད་དུང་ཡི་གེའི་ཕྱི་མོ་བསླབ་པར་རིགས། །དབང་པོའི་
ཤེས་པས་ཕྲ་རྡུལ་སིལ་བུ་དག །མཐོང་མོད་རྗེས་ཀྱི་ངེས་པས་རགས་པར་
བཟུང་། །དུས་མཐའི་སྐད་ཅིག་བཟུང་ཡང་དཔྱད་ཤེས་ཀྱིས། །དེ་ལ་རྗེས་འགྲོའི་
རྒྱུན་རྣམས་ངེས་པ་བཞིན། །གལ་ཏེ་རྣམ་པ་གཏོད་པའི་ནུས་མེད་པས། །ཕྲ་རྡུལ་
དབང་པོའི་ཡུལ་དུ་མི་རུང་ན། །རྣམ་པ་མ་གཏད་ཅེས་པ་བརྟག་པར་བྱ། །
ཤེས་ལ་སྣང་བའི་རྣམ་པ་རྡུལ་ཕྲན་བཞིན། །སིལ་བུ་ཉིད་དུ་མི་སྣང་ཞེས་
སྨྲ་ན། །སོ་སོའི་དུས་མཐའི་སྐད་ཅིག་རེ་རེ་ཡང་། །རང་འདྲའི་རྣམ་པ་གཏད་པ་
མེད་འགྱུར་བས། །དབང་པོའི་ཡུལ་དུ་སྨྲ་བ་ངལ་སོས་ཤིག །
རིགས་པ་མཁྱེན་པ་ཁྱེད་ལ་འདི་ལྟ་བུའི། །ལོག་རྟོག་ཕལ་ཆེར་མེད་པར་
ཁོ་བོ་སེམས། །ཕྲ་བའི་གནས་ལ་དཔྱད་པ་མ་རྫོགས་པའི། །བློ་གྲོས་གཞོན་དུ་
འགའ་ཞིག་འདོད་པ་མཐོང་། །དེ་ཕྱིར་འདིར་ནི་རང་འདོད་ཟུར་ཙམ་བསྟན། །
འདི་ལ་བརྟེན་ནས་སླར་ཡང་འདོད་པ་རྣམས། །ཡོངས་སུ་རྫོགས་པའི་རབ་ཏུ་
བྱེད་པ་ཞིག །གྲུབ་པར་བགྱིས་ནས་གཟིགས་སུ་འབུལ་བ་ལགས། །ཚུལ་འདི་

151
གཟུགས་དང་དུས་ཀྱི་དྲི་ལན།
མང་ང་ཐོས་བློ་བཟང་གྲགས་པ་ཡིས། །ཆོས་འཁོར་ཆེན་པོ་དཔལ་གྱི་ལྷ་ས་རུ། །
མཁས་པ་ཆེན་པོ་གཞོན་ནུ་བློ་ལྡན་གྱི། །གསུང་གིས་དྲིས་པའི་ལན་དུ་སྦྱར་བ་
ཡིན།། །།སརྦ་མངྒ་ལཾ།

3 。
第

༄༅། །དབུ་མའི་རྩབའི་དཀའ་གནད་ཆེན་པོ་བརྒྱད་ཀྱི་
བརྗེད་བྱང་བཞུགས་སོ།།
རྒྱལ་ཚབ་དར་མ་རིན་ཆེན། ༣༦༤-༡༤༣༩
།རྗེ་བཙུན་དམ་པ་རྣམས་ལ་ཕྱག་འཚལ་ལོ། །སློབ་དཔོན་
འཕགས་པ་ཀླུ་སྒྲུབ་ཀྱི་མཛད་པའི་རྩ་བ་ཤེས་རབ་ལ་འགྲེལ་བ་གྲགས་ཆེ་བ་
བརྒྱད་དུ་ཡོད་ཅིང་། དེའི་ནང་ནས་ཀྱང་དགོངས་པ་ཕྱིན་ཅི་མ་ལོག་པར་འགྲེལ་
བ་ནི་སློབ་དཔོན་སངས་རྒྱས་བསྐྱངས་དང་། སློབ་དཔོན་ཟླ་བ་གྲགས་པ་གཉིས་
ཀྱིས་མཛད་པ་འདི་གཉིས་ཡིན་ལ། དེ་ལ་ཡང་འགྲེལ་བྱེད་གཞན་དང་མི་མཐུན་
པའི་ཁྱད་པར་ཕྲ་མོ་མཐའ་ཡས་ཀྱང་གནད་དུ་ཆེ་བ་བརྒྱུད་ཡིན་གསུང་སྟེ།
གཞིའི་སྐབས་སུ་ཐ་སྙད་དུ་ཡང་ཀུན་གཞི་དང་རང་མཚན་ཁས་མི་ལེན་ཅིང་། ཕྱི་
དོན་ཁས་ལེན་པ་དང་། ལམ་གྱི་སྐབས་སུ། དེ་ཁོ་ན་ཉིད་རྟོགས་པའི་ཐབས་སུ་
ང་རྒྱུད་དང་རང་རིག་ཁས་མི་ལེན་ཅིང་སྒྲིབ་གཉིས་ཀྱི་འཇོག་ཚུལ་དང་། ཉན་
རང་ལ་ཆོས་རང་བཞིན་མེད་པར་རྟོགས་པ་ཁས་ལེན་པའི་ཚུལ་དང་། འབྲས་
བུའི་སྐབས་སུ་སངས་རྒྱས་ཀྱིས་ཇི་སྙེད་པ་མཁྱེན་པའི་ཚུལ་ཏེ། ཁས་ལེན་པའི་
དམ་བཅའ་བཞི་དང་། མི་ལེན་པའི་ཕྱོགས་བཞིའོ།།
དེ་ལ་དང་པོ་ཀུན་གཞི་ཁས་མི་ལེན་པ་ལ། རྩོད་པ་དང་། ལན་ནོ། །དང་
པོ་ནི། ཁ་ཅིག་ན་རེ། དགེ་མི་དགེའི་ལས་འབྲས་བུ་སྨིན་པའི་བར་དུ་གནས་ན་

154
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྟག་པ་འགྱུར་བས་རྟག་པའི་མཐར་ལྟུང་བར་འགྱུར་ལ། ལས་བྱས་པའི་སྐད་
ཅིག་གཉིས་པར་ཞིག་ན། ཞིག་པ་དངོས་པོར་མི་རུང་བས་ལས་ཀྱིས་རྣམ་སྨིན་
སྐྱེད་པ་མི་སྲིད་པས་ལས་བྱས་པ་ཆུད་ཟོས་པར་འགྱུར་རོ་ཞེས་ཟེར་ཏོ། །ལན་
ནི༑ ཁ་ཅིག །ལས་ཞིག་ཀྱང་ལས་ཀྱི་ནུས་པ་རིམ་ཅན་དུ་འཇུག་པའི་གཞི་ཀུན་
གཞི་རྟོག་པར་བྱེད་ལ། གཞན་དག་ཡིད་ཀྱི་རྣམ་པར་ཤེས་པའི་རྒྱུན་ཁས་ལེན་
པར་བྱེད་ཅིང་། ཁ་ཅིག །ལས་ཞིག་ཀྱང་ལས་ཀྱི་ཐོབ་པ་ཡོད་པར་འདོད་པ་དང་།
ལ་ལ་བུ་ལོན་གྱི་དཔང་རྒྱ་དང་འདྲ་བར་ཆུད་མི་ཟ་བ་ཞེས་པའི་ཆོས་གཞན་ཞིག་
ཡོད་པས་རྩོད་པ་དེའི་ལན་འདེབས་པར་བྱེད་དོ།།
རང་ལན་ནི། ཀུན་གཞི་སོགས་བཞི་པོ་ཁ་ཁས་མ་བླངས་ཀྱང་ལས་བྱས་པ་
ཆུད་ཟོས་པར་མི་འགྱུར་བར་ཐལ། དེ་ཁས་མ་བླངས་ཀྱང་ལས་ཞིག་པས་འབྲས་
བུ་སྐྱེད་པ་མི་འགལ་བའི་ཕྱིར། མ་གྲུབ་སྟེ། ཞིག་པ་དངོས་པོར་མི་རུང་བས་སོ་
ཞེ་ན། མ་གྲུབ་སྟེ། རང་མཚན་ཁས་བླངས་ན་ཞིག་པ་དངོས་པོར་མི་རུང་ཡང་།
ཁོ་བོ་ཅག་རང་མཚན་ཐ་སྙད་དུ་ཡང་ཁས་མི་ལེན་པས་ཞིག་པ་དང་མ་ཞིག་པའི་
ལས་གཉིས་དངོས་པོ་ཡིན་མིན་མཚུངས་པའི་ཕྱིར་རོ།།
དེ་ཡང་རང་མཚན་ཁས་ལེན་པ་རྣམས་ཞིག་པ་དངོས་པོར་འདོད་པ་སུ་
ཡང་མེད་དེ། དེའི་རྒྱུ་མཚན་དངོས་པོ་ནི་ཆོས་གཞན་ལོག་པ་ལ་མི་ལྟོས་པར་རང་
དབང་དུ་བློའི་ཡུལ་དུ་འཆར་དུ་རུང་བ་ཞིག་ལ་འདོད་ལ། ལས་ཞིག་པ་ནི་དང་
པོར་ཞིག་རྒྱུའི་ལས་བློ་ཡུལ་དུ་ཤར་ནས་དེ་ལོག་པ་ཙམ་མ་གཏོགས་རང་དབང་

དཀའ་གནད་བརྒྱད་ཀྱི་བརྗེད་བྱང་། 255
དུ་འཆར་བ་ཅུང་ཟད་ཀྱང་མེད་པར་འདོད་པའི་ཕྱིར་རོ།།
རང་མཚན་ཁས་མི་ལེན་པ་རྣམས་ལ་ཞིག་པ་དངོས་པོར་སྒྲུབ་པ་ཤིན་ཏུ་
སྒྱུ་
སླ་སྟེ། ལས་ཞིག་པ་དང་མ་ཞིག་པའི་ལས་གཉིས་དངོས་པོ་ཡིན་མིན་མཚུངས་
པར་ཐལ། ཡུལ་རང་ངོས་ནས་གྲུབ་པའི་རྒྱུ་འབྲས་ཀྱི་རྗེས་སུ་འགྲོ་ལྡོག་མ་ཞིག་
པའི་ལས་ལ་ཡང་མེད་ལ། ཐ་སྙད་ཀྱི་དབང་གིས་བཞག་པ་ཙམ་གྱི་རྗེས་སུ་འགྲོ་
ལྡོག་ཞིག་པ་ལ་ཡང་ཡོད་པའི་ཕྱིར། མ་གྲུབ་སྟེ། ཞིག་པ་ནི་དངོས་པོ་ལོག་པ་
ཙམ་ཡིན་པས་རྒྱུས་བྱ་བ་ཅུང་ཟད་ཀྱང་བྱེད་མི་ནུས་པའི་ཕྱིར་རོ་ཞེ་ན། འོ་ན་ལས་
ཀྱང་རྒྱུ་མེད་པར་འགྱུར་ཏེ། གྲུབ་ཟིན་པས་བྱ་བ་ཅུང་ཟད་ཀྱང་བྱེད་མི་དགོས་པའི་
ཕྱིར། གཞན་ཡང་ཞིག་པ་གྲུབ་ཟིན་ནས་ཞིག་རྒྱུས་ཁྱད་པར་གཞན་ཞིག་བྱེད་པར་
ཁས་ལེན་པ་མིན་གྱི། ཞིག་པར་བྱེད་པ་ཙམ་ཡིན་ནོ། །ལས་དེ་རང་གི་རྒྱུའི་དུས་
ན་མེད་ཅིང་། དེའི་རྗེས་སུ་འབྱུང་བས་རྗེས་སུ་འགྲོ་ལྡོག་མཐོང་བ་བཞིན་དུ།
ལས་ཞིག་པ་ཡང་ལས་ཀྱི་དུས་ན་མེད་ཀྱང་དེའི་རྗེས་སུ་འབྱུང་བས་ལས་ལ་སྔ་
ཕྱིའི་རྗེས་སུ་འགྲོ་ལྡོག་གྲུབ་པ་ཡིན་ནོ།།
གཞན་ཡང་ཞིག་པ་དངོས་པོར་མི་འདོད་ན། སྐྱེ་བའི་རྐྱེན་གྱིས་རྒཤི་ཞེས་
པའི་ལུང་དང་ཡང་འགལ་ཏེ། སྐྱེ་བ་ཤི་བའི་རྐྱེན་དུ་གསུངས་པའི་ཕྱིར། ཞིག་པ་
འདུ་བྱེད་ཀྱི་ཕུང་པོའི་ནང་དུ་བསྡུས་ནས་གསུངས་པ་ཡང་མི་འཐད་པར་འགྱུར་
རོ༑ །དེས་ན་ལས་ལ་སྐྱེ་བ་རང་བཞིན་གྱིས་མ་གྲུབ་པའི་ཕྱིར་ཞིག་པ་རང་བཞིན་
གྱིས་མེད་ལ། དེ་ལྟ་ན་མིང་ཙམ་གྱིས་བཞག་པའི་ཞིག་མ་ཞིག་དངོས་པོར་

156
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཚུངས་པས་ཀུན་གཞི་སོགས་ཁས་མ་བླངས་ཀྱང་ཞིག་པས་འབྲས་བུ་སྐྱེད་པའི་
ཕྱིར་ལས་བྱས་པ་ཆུད་ཟོད་པར་མི་འགྱུར་རོ་སྙམ་དུ་དགོངས་ནས་སློབ་དཔོན་
གྱིས། གང་ཕྱིར་ལས་ནི་སྐྱེ་བ་མེད། །འདི་ལྟར་རང་བཞིན་མེད་དེའི་ཕྱིར། ། གང་
ཕྱིར་ལས་ནི་མ་སྐྱེས་པ། །དེ་ཕྱིར་ཆུད་ཟར་མི་འགྱུར་རོ། །ཞེས་གསུངས་སོ།།
འོ་ན་བུམ་པ་མེད་པ་སོགས་ཀྱང་དངོས་པོར་འགྱུར་རོ་ཞེ་ན། དེ་ནི་བུམ་
པ་དམིགས་བྱེད་ཀྱི་ཚད་མ་ལོག་པ་ཙམ་གྱིས་བཞག་ལ། དེ་གཉིས་སྔ་ཕྱིའི་རིམ་
པ་ཡང་མ་གྲུབ་པའི་ཕྱིར་མི་མཚུངས་སོ། །ཞིག་པས་འབྲས་བུ་སྐྱེད་ན་ཀུན་གཞི་
སོགས་ཁས་ལེན་པ་དོན་མེད་པར་རང་གཞན་ཀུན་མཐུན་ནོ།།
གཉིས་པ་ཐ་སྙད་དུ་ཡང་རང་མཚན་ཁས་མི་ལེན་པའི་རྒྱུ་མཚན་ནི། སྤྱིར་
རང་མཚན་དོན་དམ་དུ་གྲུབ་པར་འདོད་ན་དངོས་སྨྲ་བར་འགྱུར་ལ། དོན་དམ་དུ་
མ་གྲུབ་ཀྱང་ཐ་སྙད་དུ་གྲུབ་པར་འདོད་པ་དབུ་མ་རང་རྒྱུད་པ་དང་། ཐ་སྙད་དུ་
ཡང་མ་གྲུབ་པ་སློབ་དཔོན་གཉིས་ཀྱིས་བཞེད་པའོ། །དེ་ལ་རང་མཚན་དོན་དམ་
དུ་གྲུབ་པ་བཀག་ནས་ཐ་སྙད་དུ་གྲུབ་པར་འདོད་ན་འཕགས་པའི་ཡེ་ཤེས་དངོས་
པོའི་འཇིག་བྱེད་དུ་ཐལ་བ་དང༌། སྟོང་ཉིད་དོན་གཞན་དང་ལྡན་པས་སྟོང་
འགྱུར་གྱི་རང་སྟོང་མ་ཡིན་པར་འགྱུར་བའོ། །དེ་ལ་དངོས་པོ་རང་གི་ངོ་བོས་
གྲུབ་ན་དེ་ཁོ་ན་ཉིད་དུ་གྲུབ་པར་འགྱུར་བས་འཕགས་པའི་མཉམ་གཞག་གིས་
དམིགས་རུང་དུ་འགྱུར་རོ། །དེ་ལྟ་ན་སྟོང་ཉིད་མངོན་སུམ་དུ་རྟོགས་པའི་ཚེ་
དངོས་བོ་མེད་པར་རྟོགས་པར་འགྱུར་ཏེ། དངོས་པོ་ཡོད་ན་འཕགས་པའི་མཉམ་

དཀའ་གནད་བརྒྱད་ཀྱི་བརྗེད་བྱང་། 25
གཞག་ཡེ་ཤེས་ཀྱི་དམིགས་སུ་རུང་བ་ལས་མ་དམིགས་པའི་ཕྱིར། དེས་ན་དངོས་
བོ་སྔར་ཡོད་ལ། སྟོང་ཉིད་མངོན་དུ་གྱུར་པའི་ཚེ་མེད་པར་རྟོགས་པས་བུམ་པ་ཐོ་
བས་བཤིག་པ་ལྟར་ཡེ་ཤེས་དེ་ཉིད་དངོས་པོའི་འཇིག་བྱེད་དུ་འགྱུར་རོ། །གཞན་
ཡང་སེམས་ཙམ་པ་རྣམས་ཀྱིས་གཉིས་མེད་ཀྱི་ཤེས་པ་བདེན་པར་ཁས་བླངས་
ནས་དེ་ལ་ཕྱི་དོན་བཀག་པའི་སྒོ་ནས་སྟོང་པ་དང་ལྡན་པར་འདོད་པ་ལྟར། དངོས་
པོ་རྣམས་གཞན་སྟོང་དུ་འགྱུར་གྱི་རང་སྟོང་མ་ཡིན་པར་འགྱུར་ཏེ། དོན་དམ་དུ་
གྲུབ་པའི་རང་བཞིན་ཁེགས་ཀྱང་རང་གི་ངོ་བོས་གྲུབ་པ་མི་ཁེགས་པའི་ཕྱིར་
རོ༑ ༑ དེ་ལྟ་ན་མདོ་ལས། སྟོང་པ་ཉིད་ཀྱིས་ཆོས་རྣམས་སྟོང་པར་མི་བྱེད་དེ་ཆོས་
རྣམས་ཉིད་སྟོང་པ་ཉིད་དང་ཞེས་སོགས་ཀྱི་དོན་ལོག་པར་བཤད་པར་འགྱུར་རོ།།
 དེས་ན་རྟེན་འབྱུང་གི་ཆོས་རྣམས་མིང་ཙམ་བརྡ་ཙམ་གྱི་སྒོ་ནས་བྱ་བ་བྱེད་
པ་ཡིན་ལ། དེ་ལ་ཡང་རང་བཞིན་ཁེགས་དགོས་ཤིང་གང་དུ་བྱ་བ་བྱེད་པ་དེར་
རང་བཞིན་ཁེགས་པ་དགོས་པས་ཐ་སྙད་དུ་ཡང་རང་བཞིན་ཁེགས་པ་ཡིན་ནོ། །
དེ་ལྟ་ན་ཡང་དག་པ་དང་ལོག་པའི་ཀུན་རྫོབ་ཀྱི་རྣམ་དབྱེ་མི་རུང་བར་འགྱུར་རོ་ཞེ་
ན༑ སྣང་ཚུལ་ལྟར་དོན་བྱེད་ནུས་མི་ནུས་ལ་ཡང་ལོག་གི་རྣམ་དབྱེ་མི་རུང་བ་
འདོད་པ་ཡིན་ཏེ། འཇིག་རྟེན་པའི་ཤེས་པ་ལ་སྣང་བ་ལ་སྣང་བ་ལྟར་མ་གྲུབ་པས་
ཁྱབ་པའི་ཕྱིར། དེ་ལྟར་ན་ཡང་ཐ་སྙད་པའི་ཤེས་པ་ཉིད་ལ་ལྟོས་ནས་ཡང་དག་
ཀུན་རྫོབ་དང་ལོག་པའི་ཀུན་རྫོབ་ཀྱི་རྣམ་དབྱེ་འཐད་དོ། །དེ་ལ་སྔོན་པོ་མཚན་
གཞི། ཡང་དག་ཀུན་རྫོབ་ཏུ་མཚོན། ཀུན་རྫོབ་བདེན་པ་གང་ཞིག་དེ་ཁོ་ན་ཉིད་མ་

158 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྟོགས་པར། སྣང་བ་ལྟར་དུ་མ་གྲུབ་པར་རྟོགས་མི་ནུས་པ། གཟུགས་བརྙན་
མཚན་གཞི། ལོག་པའི་ཀུན་རྫོབ་ཏུ་མཚོན། ཀུན་རྫོབ་བདེན་པ་གང་ཞིག །དེ་ཁོ་
ན་ཉིད་རྟོགས་པ་ལ་མ་ལྟོས་པར་སྣང་བ་ལྟར་དུ་མ་གྲུབ་པར་རྟོགས་ནུས་པ།
ཡུལ་བཞིན་དུ་ཡུལ་ཅན་ལ་ཡང་ཡང་ལོག་གི་རྣམ་དབྱེ་འཐད་ལ། རང་རྒྱུད་པ་
རྣམས་ནི་ཡུལ་ཅན་ལ་ཡང་ལོག་གི་རྣམ་དབྱེ་མི་བྱེད་དེ། རང་སྣང་མཁན་གྱི་རང་
རིག་མངོན་སུམ་སྣང་ཡུལ་ལ་འཁྲུལ་བ་མི་སྲིད་པས་སྣང་ཚུལ་ལྟར་དོན་བྱེད་ནུས་
མི་ནུས་ཀྱི་རྣམ་དབྱེ་མི་སྲིད་པར་འདོད་པའི་ཕྱིར་རོ། །ཐ་སྙད་དུ་ཡང་རང་བཞིན་
མེད་ན་ཀུན་རྫོབ་ཀྱི་བདེན་པ་མི་སྲིད་པས་བདེན་པ་གཉིས་སུ་བཞག་ཏུ་མེད་པར་
འགྱུར་རོ་ཞེ་ན། ཐ་སྙད་ཀྱི་བསམ་པའི་ངོར་བདེན་པ་ཐ་སྙད་ཀྱི་བདེན་པ་ཡིན་
གྱི༑ ཐ་སྙད་དུ་བདེན་པ་མི་སྲིད་པས་ཉེས་པ་མེད་དོ།
དེ་ལ་བདེན་པ་གཉིས་ཀྱི་མཚན་གཞི་དང་། མཚན་ཉིད་དང་། མཚན་
གཞི་ལ་མཚན་ཉིད་ངེས་བྱེད་ཀྱི་ཚད་མ་དང་། འཕགས་པའི་མཉམ་གཞག་གིས་
དེ་ཁོ་ན་ཉིད་གཟིགས་པའི་ཚུལ་ལོ། །དང་པོ་ནི། དངོས་ཀུན་ཡང་དག་རྫུན་པ་
མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་གསུངས་
པ་ལྟར་ཕྱི་ནང་གི་དངོས་པོ་འདི་རྣམས་བྱིས་པ་རྣམས་ཀྱིས་ཀྱང་རྟོགས་པར་ནུས་
པའི་ཐ་སྙད་པའི་ཤེས་པས་རྙེད་པ་དང་། གང་ཞིག་ལྟ་བའི་ཕྱིར་ཏུ་འཕགས་པའི་
ལམ་སྒོམ་པ་འབྲས་བུ་དང་བཅས་པར་འགྱུར་བ་དོན་དམ་དཔྱོད་པའི་ཚད་མས་
རྙེད་པའི་དོན་གཉིས་གནས་ཏེ། དེ་ལ་བྱིས་པ་རྣམས་ལ་བདེན་པར་གྲགས་པའི་

དཀའ་གནད་བརྒྱད་ཀྱི་བརྗེད་བྱང་། 159
སྔོན་པོ་ལ་སོགས་པ་ཀུན་རྫོབ་ཀྱི་བདེན་པ་ཡིན་ལ། སྔོན་པོ་རང་བཞིན་མེད་པ་ནི་
དོན་དམ་པའི་བདེན་པ་ཡིན་ནོ། །གང་ཞིག་སྔོན་པོ་ལ་སོགས་པ་བྱིས་པ་རྣམས་ཀྱི་
ངོར་ཀུན་རྫོབ་ཀྱི་བདེན་པ་ཡིན་ནོ་ཞེས་ཟེར་བ་དེ་དག་གིས་ལོག་པར་སྨྲས་པ་ཡིན་
ཏེ༑ སྔོན་པོ་ཀུན་རྫོབ་ཀྱི་བདེན་པར་རྟོགས་པ་ལ་དེའི་སྔོན་དུ་བདེན་འཛིན་གྱི་སྒོ་
འདོགས་ཆོད་པ་འགྲོ་དགོས་པའི་ཕྱིར་རོ།།
གཉིས་པ་ལ། ཁ་ཅིག །ཀུན་རྫོབ་བདེན་པའི་མཚན་ཉིད་རྟེན་འབྲེལ་སྣ་
ཚོགས་སུ་སྣང་བ་དང་། དོན་དམ་བདེན་པའི་མཚན་ཉིད་རང་བཞིན་སྤྲོས་བྲལ་
གང་ཞིག །ཡོངས་གཅོད་དུ་ཤེས་རྗོད་ཀྱི་གཞལ་བྱ་ལས་འདས་པ་ཞེས་ཟེར་
ཏོ། །དེ་ལྟ་ན་ལྟ་བ་མ་གོ་བའི་བྱིས་པ་རྣམས་ཀྱིས་ཀྱང་ཀུན་རྫོབ་བདེན་པའི་དོན་
ང་ལ་
མངོན་སུམ་གྱིས་རྟོགས་པར་འགྱུར་བས་བདེན་འཛིན་གྱི་སྒྲོ་འདོགས་མངོན་སུམ་
ཚད་མའི་སྟོབས་ཀྱིས་ཆོད་པར་འགྱུར་རོ། །དེ་ལྟ་ན་གང་ཟག་དེ་འཕགས་པར་
ཐལ་ལོ། །རྣམ་བཅད་ཙམ་དུ་གྲུབ་པའི་དགག་པ་ཡང་དོན་དམ་བདེན་པར་འགྱུར་
ཏེ༑ རང་བཞིན་གྱི་སྤྲོས་པ་དང་བྲལ་བ་གང་ཞིག །ཡོངས་གཅོད་དུ་ཤེས་རྗོད་ཀྱི་
གཞལ་བྱ་ལས་འདས་པའི་ཕྱིར་ཏེ། ཡོངས་གཅོད་དུ་མ་གྲུབ་པའི་ཕྱིར། རྟགས་
སྔ་མ་གྲུབ་སྟེ། རང་བཞིན་གྱི་སྤྲོས་བྲལ་མིན་ན་བདེན་པར་འགྲུབ་པར་འགྱུར་
རོ༑ ༑དེས་ན་ཐ་སྙད་པའི་ཚད་མས་དངོས་སུ་རྙེད་པ་ཀུན་རྫོབ་ཀྱི་བདེན་པའི་དོན་
དང་། མཐར་ཐུག་དཔྱོད་པའི་རིགས་ཤེས་ཀྱིས་དངོས་སུ་རྙེད་པ་དོན་དམ་བདེན་
པའི་དོན་ཏོ།།

160
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གསུམ་པ་ལ། དོན་དམ་བདེན་པའི་མཚན་ཉིད་ངེས་བྱེད་དང་། ཀུན་
རྫོབ་བདེན་པའི་མཚན་ཉིད་ངེས་བྱེད་དང༌། ཀུན་རྫོབ་བདེན་པ་དང་ཀུན་རྫོབ་ཙམ་
དུ་དབྱེ་བའི་ཚུལ་ལོ། །དང་པོ་ནི། མྱུ་གུ་རང་བཞིན་མེད་པ་རིགས་ཤེས་ཀྱིས་
དངོས་སུ་རྟོགས་པ་ན་དེ་རིགས་ཤེས་ཀྱིས་རྟོགས་པའི་ལྡོག་པ་དེ་ཉིད་ཤུགས་ལ་
རྟོགས་པ་ཡིན་ཏེ། མྱུ་གུ་རང་བཞིན་མེད་པ་ལ་བློ་ཁ་ཕྱོགས། དེ་དངོས་སུ་མ་
རྙེད་པའི་སྒྲོ་འདོགས་རིགས་ཤེས་ཀྱིས་ཆོད་པའི་ཕྱིར། མཚན་གཞི་ངེས་བྱེད་ཀྱི་
ཚད་མ་ཉིད་ཀྱིས་མཚན་ཉིད་ཀྱང་ཤུགས་ལ་རྟོགས་པ་ཡིན་ནོ།།
གཉིས་པ་ནི། སྔོན་པོ་དེ་ཐ་སྙད་པའི་ཤེས་པ་འཁྲུལ་པ་ཙམ་གྱིས་རྙེད
པར་གྲུབ་པ་ལ་སྔོན་པོ་འཇལ་བའི་ཚད་མ་འཁྲུལ་ཤེས་སུ་གྲུབ་དགོས་ལ། དེ་
ཡང་སྡེ་འཛིན་ལ་སྣང་བ་ལྟར་གྱི་རང་མཚན་མ་གྲུབ་པར་རིགས་ཤེས་ཀྱིས་རྟོགས་
པ་ལ་ལྟོས་པས་མཐར་ཐུག་དཔྱོད་པའི་རིགས་ཤེས་དང་། སྔོན་པོ་འཇལ་བའི་ཐ་
སྙད་པའམ་ཤེས་པ་གཉིས་ལ་ལྟོས་ནས་མཚན་ཉིད་ངེས་པར་བྱེད་པ་ཡིན་ནོ།།
གསུམ་པ་ནི། ཁ་ཅིག སྔོན་པོ་སོགས་བྱིས་པའི་ངོར་ཀུན་རྫོབ་ཀྱི་བདེན་
པ་ཡིན་ལ། འཕགས་པ་འོག་མ་གསུམ་གྱི་རྗེས་ཐོབ་ཀྱི་ངོར་ཀུན་རྫོབ་ཙམ་ཡིན་གྱི་
ཀུན་རྫོབ་ཀྱི་བདེན་པ་མིན་ནོ་ཞེས་ཟེར་རོ། །དེ་ལྟ་ན་ནི་འཕགས་པ་རྣམས་ཀྱིས་
བདེན་གཉིས་ཀྱི་རྣམ་དབྱེ་ཕྱིན་ཅི་མ་ལོག་པར་འཆད་མི་ནུས་པར་འགྱུར་ཏེ། རང་
ཉིད་ཀྱི་བློའི་ངོར་ཀུན་རྫོབ་ཀྱི་བདེན་པ་མི་སྲིད་པའི་ཕྱིར་རོ།།
དེས་ན་ཀུན་རྫོབ་ཙམ་ཞེས་པ་ཉན་རང་དགྲ་བཅོམ་པ་དང་དབང་ཐོབ་པའི་

261
དཀའ་གནད་བརྒྱུད་ཀྱི་བརྗེད་བྱང་།
བྱང་ཆུབ་སེམས་དཔའ་རྣམས་ཀྱི་རྗེས་ཐོབ་ཀྱི་ངོར་བཞག་པ་ཡིན་ལ། དེའི་དོན་
ཡང་དེ་དག་གི་རྒྱུད་ལ་གཟུགས་སྒྲ་སོགས་བདེན་པར་འཇོག་པའི་བློ་ཀུན་རྫོབ་པ་
མེད་པར་སྟོན་པ་ཡིན་གྱི། དེ་དག་གི་བློ་ཀུན་རྫོབ་པའི་ངོར་གཟུགས་སྒྲ་སོགས་
བདེན་པར་མ་གྲུབ་པར་སྟོན་པ་མིན་ནོ། །ཉན་རང་འཕགས་པ་སློབ་པ་དང་ས་
བདུན་པ་མན་ཆད་ཀྱི་འཕགས་པ་རྣམས་ཀྱི་རྒྱུད་ལ་བདེན་པ་འཇོག་པར་བྱེད་པའི་
བློ་ཀུན་རྫོབ་ཡོད་དེ། ཉོན་སྒྲིབ་མངོན་གྱུར་བ་ཡོད་པའི་ཕྱིར། དེས་ན་དེ་དག་གི་
རྗེས་ཀྱི་ཐོབ་ངོར་གཟུགས་སྒྲ་སོགས་ལ་ཀུན་རྫོབ་ཙམ་ཞེས་མི་བྱའོ། དེས་ན་གང་
ཟག་དེའི་རྒྱུད་ཀྱི་བློ་ཀུན་རྫོབ་པའི་ངོར་གཟུགས་སྒྲ་སོགས་བདེན་པར་མ་གྲུབ་པ་
དང་། དེའི་བློ་ཀུན་རྫོབ་པའི་ངོར་གཟུགས་སྒྲ་སོགས་ཀུན་རྫོབ་བདེན་པར་མ་གྲུབ་
པ་གཉིས་གཅིག་ཏུ་འཁྲུལ་ནས་སོ་སོར་མ་ཕྱེད་པ་ཡིན།
བཞི་པ་ནི། མདོ་ལས། འགའ་ཡང་མཐོང་བ་མེད་པ་ནི་མཐོང་བ་དམ་
པའོ་ཞེས་གསུངས་པ་ལྟར་ཏེ། དཔེར་ན་ཐོགས་བཅས་ཀྱི་གཟུགས་ཡོད་ན་
དམིགས་རུང་མ་དམིགས་པ་ལ་ནམ་མཁའ་མཐོང་ཞེས་པ་ལྟར། འཕགས་པའི་
མཉམ་གཞག་གིས་བདེན་མེད་རྟོགས་པ་ཡིན་ཏེ། བདེན་པ་ཡོད་ན་དམིགས་སུ་
རུང་བ་ལས་མ་དམིགས་པའི་ཕྱིར། སྣང་བའི་སྤྲོས་པ་ཡང་མ་ལུས་པར་ལྡོག་པ་
དགོས་པ་ཡིན་ཏེ། སྒྲིབ་པ་ཟད་པར་མ་སྤངས་པ་རྣམས་ལ་ཀུན་རྫོབ་སྣང་ན་བདེན་
པ་སྣང་དགོས་པས་འཕྲུལ་ཤེས་སུ་འགྱུར་པའི་ཕྱིར་རོ། །ཀུན་རྫོབ་པ་རྣམས་རང་
གི་དེ་ཁོ་ན་ཉིད་མངོན་སུམ་དུ་གཟིགས་པའི་ངོར་མེད་དེ། །དེའི་ངོར་ཡོད་ན་རང་
ཀ

262
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གི་དེ་ཁོ་ན་ཉིད་དུ་གྲུབ་དགོས་པ་ལས་རང་གི་དེ་ཁོ་ན་ཉིད་དུ་མ་གྲུབ་པའི་ཕྱིར།
གསུམ་པ་ཐ་སྙད་དུ་ཕྱི་རོལ་གྱི་དོན་ཁས་ལེན་པ་ནི་རྣལ་འབྱོར་སྤྱོད་པ་པ་
རྣམས་ཀྱིས་ཕྱི་རོལ་གྱི་དོན་མེད་པའི་སེམས་ཙམ་ཞིག་དེ་ཁོ་ན་ཉིད་དུ་གྲུབ་པ་ཡིན་
ནོ་ཞེས་ཟེར་ཏོ། །དེའི་དཔེ་ཇི་ལྟར་ཡིན་དྲིས་པས་རྨི་ལམ་གྱི་གནས་སྐབས་བཞིན་
ནོ་ཞེ་ན། མི་འཐད་དེ། རྨི་ལམ་ན་ཕྱི་དོན་བདེན་པ་བ་མེད་པ་བཞིན་དུ་སེམས་
ཀྱང་བདེན་པ་བ་ཡོད་པ་མ་གྲུབ། སད་པའི་དུས་སུ་ཤེས་པ་དྲན་པའི་རྟགས་ལས་
མྱོང་བ་ཡོད་པར་དཔོག་ན་རྨི་ལམ་ན་ཡང་དོན་ཡོད་པར་འགྱུར་ཏེ། སད་དུས་སུ་
དྲན་པ་ཡོད་པའི་ཕྱིར། གཉིད་ཀྱི་རྐྱེན་གྱིས་དོན་སྣང་གི་ཤེས་པའི་བག་ཆགས་
སྨིན་པ་ལས་རྨི་ལམ་གྱི་ཤེས་པ་སྐྱེས་པ་ཡིན་གྱི། དོན་གྱི་དབང་གིས་མ་ཡིན་ནོ་ཞེ་
ན༔ ལོང་བ་ལ་ཡང་གཉིད་སད་པའི་ཚེ་སྔོ་སོགས་གསལ་བར་སྣང་བའི་ཤེས་པ་
ཅིའི་ཕྱིར་མི་སྐྱེ་ཞེས་དྲིས་པས་རྐྱེན་གཉིད་མེད་པའི་ཕྱིར་རོ་ཞེ་ན། འོ་ན་ལོང་བ་ལ་
སད་པའི་དུས་སུ་སྔོ་སོགས་གསལ་བར་སྣང་བའི་ཤེས་པ་མི་སྐྱེ་བ་བཞིན་དུ་རྨི་
ལམ་གྱི་དུས་སུའང་མི་སྐྱེ་བར་འགྱུར་ཏེ། གཉིས་ཀ་མིག་མེད་པར་མཚུངས་པའི་
ཕྱིར། རྟགས་ཁས། དེས་ན་སད་པའི་དུས་སུ་ཡང་མིག་དང་གཟུགས་དང་དེར་
སྣང་གི་ཤེས་པ་རྫུན་པ་སྐྱེ་བ་བཞིན་དུ་རྨི་ལམ་གྱི་གནས་སྐབས་སུའང་གསུམ་པོ་
དེ་ཡོད་པ་ཡིན་ལ། དེ་ཁོ་ན་ཉིད་མངོན་དུ་གྱུར་པའི་ངོར་གསུམ་པོ་མེད་པ་བཞིན་
དུ་སད་པའི་དུས་སུའང་རྨི་ལམ་གྱི་གསུམ་པོ་མེད་པ་ཡིན་ནོ། །རྨི་ལམ་གྱི་དུས་
སུ་མིག་གཟུགས་སོགས་ཡོད་ན་སད་པའི་དུས་སུའང་མཐོང་བར་འགྱུར་རོ་ཞེ་

དཀའ་གནད་བརྒྱུད་ཀྱི་བརྗེད་བྱང་། 263
ན༑ དེ་ལྟ་ན་སད་པའི་དུས་ནའང་མེད་པར་ཐལ། དེ་ཁོ་ན་ཉིད་མངོན་དུ་གྱུར་པའི་
ངོར་མེད་པའི་ཕྱིར། དེར་མེད་ཀྱང་སད་དུས་ཀྱི་ཤེས་པ་ཡུལ་དང་བཅས་པར་
གྲུབ་ན་རྨི་ལམ་གྱི་དུས་ནའང་ཤེས་པ་ཡུལ་དང་བཅས་པ་གྲུབ་པ་ཡིན་ནོ། །དེས་
ན་ཐ་སྙད་པའི་ཚད་མའི་ངོར་དོན་སེམས་གཉིས་ཀ་ཡོད་པར་མཚུངས་སོ། །དེ་ཁོ་
ན་ཉིད་སེམས་པའི་ངོར་གཉིས་ཀ་མེད་པར་མཚུངས་པས་དོན་མེད་ལ་སེམས་
ཡོད་པར་འདོད་པ་མི་རིགས་སོ།།
བཞི་པ་རང་རྒྱུད་ཁས་མི་ལེན་པ་ལ། རང་རྒྱུད་དང་གཞན་གྲགས་སྤྱིའི་
རྣམ་གཞག་དང་། རང་རྒྱུད་ཁས་མི་ལེན་པའི་འཐད་པའོ། །དང་པོ་ནི། སློབ་
དཔོན་རྣམ་པ་གཉིས་རང་རྒྱུད་ཀྱི་ཚད་མ་དང་གཞལ་བྱ་གང་ཡང་ཞལ་གྱིས་མི་
བཞེས་པས་རང་རྒྱུད་ཀྱི་རྟགས་མི་སྲིད་པ་ཡིན་གྱི །རང་རྒྱུད་ཀྱི་སྦྱོར་ངག་འབའ་
ཞིག་ལ་རང་རྒྱུད་མི་སྲིད་པར་སྟོན་པ་མིན་ནོ། །གཞན་གྱི་ཁས་བླངས་ལ་ལྟོས་པ་
མེད་པར་རང་དབང་དུ་འཛིན་སྟངས་ཀྱི་དོན་ལ་མི་འཁྲུལ་བའི་ཚད་མ་ལ་ཚད་མ་
རང་རྒྱུད་པ་དང་། དེས་ངེས་པའི་ཚུལ་གསུམ་དང་ལྡན་པའི་རྟགས་ལ་རང་རྒྱུད་
ཀྱི་རྟགས་ཞེས་དབུ་མ་རང་རྒྱུད་པ་མན་ཆད་བཞེད་པས། དེ་ལྟ་བུ་མི་སྲིད་པར་
གཞན་གྲགས་འབའ་ཞིག་གི་སྒོ་ནས་གཞན་གྱིས་དངོས་པོ་འདི་ཁོ་ན་ཉིད་ཁོང་དུ་
ཆུད་པར་མཛད་པ་ཡིན་ནོ།།
རང་རྒྱུད་ཀྱི་རྟགས་ཀྱི་ཚུལ་གསུམ་ངེས་བྱེད་ཀྱི་ཚད་མའི་རྩ་བ་རང་
མཚན་ལ་མི་འཁྲུལ་བའི་མངོན་སུམ་ལ་ལྟོས་པར་རང་རྒྱུད་པ་རྣམས་བཞེད་ཀྱང་

264 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེས་ཇི་ལྟར་བཟུང་བའི་རང་མཚན་སློབ་དཔོན་འདིས་རྟགས་ཀྱི་དགག་བྱ་མཛད་
པ་ཡིན་ནོ། །དབུ་མ་པ་ལ་རང་རྒྱུད་པ་དང་ཐལ་འགྱུར་བ་གཉིས་ཀྱི་ཐ་སྙད་སྔ་མ་
རྣམས་ཀྱིས་མཛད་པ་ལྟར་ཡང་རུང་ལ། ཡང་ན་རང་རྒྱུད་ཀྱི་རྟགས་ཁས་ལེན་
པའི་སྒོ་ནས་དེ་ཁོ་ན་ཉིད་རྟོགས་པར་མཛད་པ་དང༌། དེ་ཁས་མ་བླངས་པར་
གཞན་གྲགས་ཀྱི་རྟགས་ཀྱི་སྒོ་ནས་དེ་ཁོ་ན་ཉིད་ཀྱི་རྟོགས་པ་སྐྱེད་པའི་དབུ་མ་པ་
གཉིས་སུ་དབྱེའོ། །རྟགས་དེ་གཉིས་ཀྱི་ཁྱད་པར་ཡང་གཞན་གྱི་ཁས་བླངས་ལ་མ་
ལྟོས་པར་རང་དབང་དུ་འཛིན་སྟངས་ཀྱི་དོན་ལ་མི་འཁྲུལ་བའི་ཚད་མས་བཞག་
པའི་ཚུལ་གསུམ་དང་ལྡན་པ་ལ་རང་རྒྱུད་དང་། དེ་ལྟ་མིན་པར་གཞན་གྱིས་ཁས་
བླངས་ལ་ལྟོས་ནས་ཚད་མས་ངེས་པའི་ཚུལ་གསུམ་དང་ལྡན་པ་ལ་གཞན་གྲགས་
ཀྱི་གཏན་ཚིགས་ཞེས་བྱའོ།། 
ཁ་ཅིག ཚུལ་གསུམ་གཞན་གྱིས་ཁས་བླངས་པའམ། ཁས་བླངས་པའི་
མཐར་ཐུག་པ་ཙམ་གྱིས་གཞན་གྱི་ལོག་རྟོག་འགོག་པ་ཐལ་འགྱུར་བ་དང་ཚུལ་
གསུམ་ཚད་མས་ངེས་པའི་སྒོ་ནས་བྱེད་པ་རང་རྒྱུད་པ་ཞེས་འདོད་པ་དང་།
གཞན་དག་བདེན་པ་འགོག་པ་ཙམ་གྱི། བདེན་མེད་མི་སྒྲུབ་པ་ཐལ་འགྱུར་པ་
དང་། བདེན་མེད་ཀྱང་སྒྲུབ་པ་རང་རྒྱུད་པ་ཞེས་ཁྱད་པར་འབྱེད་པ་ནི་མི་འཐད་པ་
རྒྱས་པར་གཞན་དུ་གསུངས་ཟིན་པས་འདིར་བརྗེད་བྱང་དུ་མ་བྲིས་སོ།།
གཉིས་པ་ནི། དབུ་མ་པས་དངོས་སྨྲ་བའི་ངོར་མྱུ་གུ་རང་བཞིན་མེད་པར་
སྒྲུབ་པའི་ཚེ་མྱུ་གུ་དེ་རང་རྒྱུད་རྟགས་ཀྱི་ཤེས་འདོད་ཆོས་ཅན་དུ་མི་རུང་བར་ཐལ།

དཀའ་གནད་བརྒྱུད་ཀྱི་བརྗེད་བྱང་། 265
དེའི་ཚེ་གཞི་མྱུ་གུའི་ཡོད་ལྡོག་དང་དགག་བྱའི་ཆོས་རང་བཞིན་གཉིས་དོན་ལྡོག་
སོ་སོར་འཆར་རྒྱུ་ཡོད་མེད་བཙལ་བའི་ཚེ་ན་སོ་སོར་འཆར་རྒྱུ་མེད་པར་གཅིག་ཏུ་
འཆར་བར་དངོས་སྨྲ་བས་འདོད་པའི་ཕྱིར། འོ་ན་རྟགས་ཡང་དག་གིའ ང་ཆོས་
ཅན་དུ་མི་རུང་བར་འགྱུར་རོ་ཞེ་ན། སྐྱོན་མེད་དེ། མྱུ་གུ་རྟེན་འབྱུང་དུ་ཚད་མས་
ངེས་པས་ཕྱོགས་ཆོས་གྲུབ། རྟེན་འབྱུང་རང་བཞིན་གྱིས་ཡོད་པ་ལ་གནོད་པ་ཅན་
གྱི་ཚད་མ་བསྟན་པའི་སྒོ་ནས་མྱུ་གུ་རངབཞིན་མེད་པར་རྟོགས་པའི་རྗེས་དཔག་
སྐྱེད་པར་ནུས་པའི་ཕྱིར། གནོད་པ་ཅན་གྱི་ཚད་མ་སྔར་མ་མཐོང་བ་མཐོང་རུང་དུ་
ཡོད་པའི་ཚེ་ཁྱབ་པ་ལ་ཐེ་ཚོམ་དང་ལྡན་པའི་སྐབས་མི་སྲིད་ན་རྗེས་དཔག་བསྐྱེད་
དུ་མེད་པར་འགྱུར་ལ། ཐེ་ཚོམ་གྱི་སྐབས་ཡོད་ན་རང་རྒྱུད་རྟགས་ཀྱི་ཁྱབ་པར་
འགྱུར་ཏེ། རྟགས་རྟེན་འབྱུང་ཚད་མས་ངེས་ཟིན་མ་བརྗེད་པ་ལ་རང་བཞིན་ཡོད་
མེད་ཐེ་ཚོམ་དང་ལྡན་པའི་ཕྱིར་ཞེ་ན། སྐྱོན་མེད་དེ། རང་རྒྱུད་ཀྱི་རྟགས་ཡོད་ན་
གཞི་ཆོས་ཅན་གྱི་ཡོད་ལྡོག་དང་དགག་བྱའི་ཆོས་གཉིས་ལ་ལྟ་བ་མ་གོ་བའི་གོང་
རོལ་ཏུ་ཡང་དོན་སྤྱི་སོ་སོར་འཆར་
ཆར་དུ་རུང་བས་ཁྱབ་ལ། རྟེན་འབྱུང་གི་ཡོད་ལྡོག་
དང༌། རང་བཞིན་གཉིས་ལ་དེ་ལྟ་བུ་མི་སྲིད་པའི་ཕྱིར་རང་རྒྱུད་ཀྱི་ཁྱབ་པར་ཡང་
མི་འགྱུར་རོ།།
་ཚེ་
གཞན་ཡང་མྱུ་གུ་རང་བཞིན་མེད་པར་སྒྲུབ་པའི་ཚེ་རང་རྒྱུད་ཀྱི་ཤེས་
འདོད་ཆོས་ཅན་དུ་མི་རུང་ན་གྲུབ་ཟིན་པའི་ཚེ་ནམ་ཡང་མི་རུང་བས་མི་འཐད་
དོ༑ ༑མྱུ་གུ་རྟོགས་པའི་ཚད་མའི་བྱེད་པ་མ་ཉམས་བཞིན་དུའང་ཁྱབ་པ་ལ་གནོད་

266
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ་ཅན་གྱི་ཚད་མ་རགས་པ་མཐོང་ནས། ཅི་ད་ནི་མྱུ་གུའང་རང་བཞིན་མེད་པར་
བཞག་ཏུ་རུང་ངམ་སྙམ་དུ་ཐེ་ཚོམ་དང་ལྡན་པའི་སྐབས་སྲིད་པས་སྤྱིར་རྟགས་
ཡང་དག་གི་ཤེས་འདོད་ཆོས་ཅན་དུ་ངེས་པར་རུང་བ་ཡིན་ནོ།།
མདོར་ན་ལྷན་སྐྱེས་ཀྱི་ཚད་མ་མཐུན་སྣང་དུ་གྲུབ་པ་དངོས་སྨྲ་བ་དང་
གཉིས་ཀའི་རྒྱུད་ལ་ཡོད་པས་དེ་ཁོ་ན་ཉིད་ཀྱི་རྟོགས་པ་སྐྱེད་དུ་རུང་པ་ཡིན་ལ།
གྲུབ་མཐས་བཞག་པའི་མཐུན་སྣང་བ་མེད་པས་རང་རྒྱུད་མི་རུང་བ་ཡིན་ནོ།།
ཅི་སྟེ་སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་ན།
འབྱུང་བ་ལས་གྱུར་པའི་སྒྲ་བྱེ་བྲག་པ་ལ་མ་གྲུབ། ནམ་མཁའི་ཡོན་ཏན་དུ་གྱུར་
པའི་སྒྲ་སངས་རྒྱས་པ་ལ་མ་གྲུབ་ཀྱང༌། སྒྲ་ཙམ་གཉིས་ཀ་ལ་གྲུབ་པ་བཞིན་དུ་
དབུ་མ་པ་དང་དངོས་པོར་སྨྲ་བ་རྩོད་པའི་པའི་སྐབས་འདིར་ཡང་། བདེན་རྫུན་གང་
གིས་ཀྱང་ཁྱད་པར་དུ་མ་བུས་པའི་མྱུ་གུ་ཙམ་གཉིས་ཀ་ལ་གྲུབ་པས་རང་རྒྱུད་ཀྱི་
ཤེས་འདོད་ཆོས་ཅན་དུ་རུང་ངོ་ཞེ་ན། དེ་ནི་དཔེ་དོན་མི་མཚུངས་པ་ཡིན་ཏེ། ཁྱད་
པར་དོར་བའི་སྒྲ་ཙམ་ལ་ཚད་མར་འགྱུར་བ་ཡོད་ཀྱང་མྱུ་གུའི་རང་མཚན་ལའང་
ཚད་མར་མ་སོང་། རང་མཚན་དང་བྲལ་བའི་མྱུ་གུ་ལའང་ཚད་མར་མ་སོང་བའི་
མྱུ་གུ་ཙམ་ལ་ཚད་མར་འགྱུར་བ་དབུ་མ་པ་དང་དངོས་སྨྲ་བ་གཉིས་ཀས་བདེན་
གཉིས་གང་དུའང་གྲུབ་པར་མི་འདོད་པའི་ཕྱིར་རོ།།
ཐལ་འགྱུར་བ་ནང་ཕན་ཚུན་ཐ་སྙད་པའི་དོན་འགའ་ཞིག་ལ་རྗེས་དཔག་
སྐྱེད་པར་འདོད་པའི་ཚེ་གྲུབ་མཐས་བཞག་པའི་ཆོས་ཅན་མཐུན་སྣང་དུ་གྲུབ་པ་

དཀའ་གནད་བརྒྱུད་ཀྱི་བརྗེད་བྱང་། 26
ཡོད་ཀྱང་རང་རྒྱུད་དུ་མི་འགྱུར་ཏེ། འཛིན་སྟངས་ཀྱི་དོན་ལ་མི་འཁྲུལ་བའི་ཚད་
མ་མི་སྲིད་པའི་ཕྱིར་རོ།།
ལྔ་པ་རང་རིགས་ཁས་མི་ལེན་པའི་ཚུལ་ལ། ཁས་ལེན་པའི་ཕྱོགས་
དགོད་པ་དང་། དེ་མི་འཐད་པར་བསྟན་པ་དང་། རང་ལུགས་བཞག་པའོ། །
དང་པོ་ནི། ཤེས་པ་རྫས་གཅིག་གི་སྟེང་ན་ཁ་ཕྱིར་ཕྱོགས་པ་རང་རིག་གི་བྱ་བའི་
ཆར་གྱུར་པའི་གཟུང་བའི་རྣམ་པ་དང་ནང་ཁོ་ནར་ཕྱོགས་པར་བྱེད་པའི་ཆར་གྱུར་
པའི་འཛིན་པའི་རྣམ་པ་གཉིས་ཡོད་དེ། དེ་ལྟ་མ་ཡིན་ན། སྔོན་པོ་མངོན་སུམ་
གྱིས་རྟོགས་ཀྱང་། མངོན་སུམ་ངེས་བྱེད་ཀྱི་ཚད་མ་མེད་པས་སྔོན་པོ་ཉིད་ཀྱང་
ཚད་མས་མི་འགྲུབ་པར་འགྱུར་བས་ཤེས་པ་རྫས་གཅིག་ལ་བྱ་བྱེད་མི་འདྲ་བའི་
རང་རིག་ཡོད་ལ། དེ་ལྟར་ཡོད་པའང་དྲན་པའི་འཛིན་སྟངས་ལས་ཤེས་ཏེ། འདི་
ལྟར། སྤྱིར་དྲན་པ་མཐའ་དག་མྱོང་བའི་རྗེས་སུ་འབྲང་བ་ཡིན་ལ། བྱེ་བྲག་ཏུ་
ངས་སྔོན་པོ་སྔར་མཐོང་ངོ་སྙམ་དུ་དྲན་པའི་ཚེ་སྔོན་པོ་དྲན་པ་དང་སྔོན་པོ་མཐོང་བ་
དྲན་པ་དྲན་པའི་འཛིན་སྟངས་ལ་ཡོད་ལ། དེས་དཔག་པར་བྱ་བའི་སྔོན་པོ་མྱོང་
བྱེད་དང་སྔོན་པོ་མཐོང་བ་མྱོང་བྱེད་གཉིས་ཡོད་པར་གྲུབ་པས་རང་རིག་ཡོད་པར་
གྲུབ་ལ། གཉིས་མེད་ཀྱི་ཤེས་པ་དེའང་རང་རིག་ཉིད་ཀྱིས་འགྲུབ་བས་སྒྲུབ་བྱེད་
ཐུག་མེད་པར་མི་འགྱུར་རོ་ཞེས་ཟེར་ཏོ།།
གཉིས་པ་ནི། རྟགས་སུ་བཀོད་པའི་དྲན་པ་རང་གི་མཚན་ཉིད་ཀྱིས་གྲུབ་
པ་ནི་མཐའ་བཞིའི་སྐྱེ་བ་བཀག་པས་བཀག་ཟིན་ལ། ཐ་སྙད་པ་ཙམ་ཡིན་ནའང་

268 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རང་རིག་སྒྲུབ་པའི་རྟགས་སུ་མི་རུང་སྟེ། སྒྲུབ་བྱ་ངེས་པའི་སྔ་རོལ་ཏུ་དཔེ་ལ་
རང་རིག་མ་གྲུབ་པའི་ཕྱིར་དང་། མྱོང་བ་ཙམ་ཡོད་པར་གྲུབ་ཀྱང་རང་མྱོང་ཡོད་
པར་མི་འགྲུབ་སྟེ། མེ་ཙམ་ལས་མེ་ཤེལ་དཔོག་པ་ལྟར་མ་ངེས་པའི་ཕྱིར།
གཞན་ཡང་དྲན་པ་མྱོང་བ་ལས་སྐྱེ་བ་མི་འཐད་པར་ཐལ། གཞན་ཡིན་པའི་ཕྱིར།
བྱམས་པ་དང་། ཉེ་སྦས་ཀྱི་དྲན་མྱོང་བཞིན། རྒྱུད་གཅིག་པ་དང་རྒྱུ་དང་འབྲས་
བུ་སོགས་ཀྱི་སྒོ་ནས་ཀྱང་ཁྱད་པར་དབྱེ་བར་མི་རུང་སྟེ། དེ་དག་ལའང་རྗེས་
གཞན་གྱིས་གནོད་པ་ཡིན་ནོ། །རྫས་གཅིག་ལ་བྱ་བྱེད་མི་འདྲ་བ་གཉིས་ཡོད་ན་
དོན་དམ་པའི་བྱ་བྱེད་དུ་འགྱུར་བས་རང་རིག་ཁས་ལེན་པས་རང་སྐྱེ་མི་འདོད་
བཞིན་དུའང་ཁས་ལེན་དགོས་སོ།།
གསུམ་པ་ནི། དྲན་པའི་རྟགས་ལས་མྱོང་བ་ཙམ་དཔག་ནུས་ཀྱང་རང་
དྲན་ལས་རང་མྱོང་དཔག་མི་ནུས་ཏེ། སྔར་བཤད་པ་ལྟར་དཔེ་མེད་པའི་ཕྱིར་
དང་། སྔོན་པོ་དྲན་པའི་རྟགས་ལས་སྔོན་པོ་རིག་པ་སྔོན་དུ་སོང་བར་གྲུབ་
ལ། སྔོན་པོ་རིག་པར་གྲུབ་པ་ཉིད་ཀྱིས་རིག་པ་ཙམ་དུ་གྲུབ་ཟིན་པའི་ཕྱིར། རང་
རིག་ལ་སོགས་པའི་སྒྲུབ་བྱེད་གཞན་རྟོག་པ་དོན་མེད་དོ། །ངས་སྔར་མཐོང་ངོ་
སྙམ་དུ་དྲན་པ་ན་དྲན་མཁན་རང་ཉིད་ཀྱིས་མྱོང་མཁན་རང་ཉིད་ཡུལ་དུ་བྱས་པའི་
རང་མྱོང་མེད་ཀྱང་རང་དྲན་འཐད་པ་ཡིན་ནོ།།
གཞན་ཡང་སྔོན་པོའི་རྣམ་པ་ཤར་ནས་སྔོན་པོ་དངོས་སུ་མྱོང་བྱེད་དེས་
སྔོན་པོ་དྲན་པའི་ལག་རྗེས་བཞག་པ་ཡིན་པས་ཡུལ་གྱི་དྲན་པ་སྐྱེ་བ་འཐད་ལ།

269
དཀའ་གནད་བརྒྱད་ཀྱི་བརྗེད་བྱང་།
སྔོན་པོ་དངོས་སུ་རྟོགས་པ་ན་སྔོན་འཛིན་ཤུགས་ལ་རྟོགས་པས་སྔོན་འཛིན་དྲན་
པའི་ལག་རྗེས་འཇོག་ནུས་པས་སྔོན་འཛིན་མྱོང་བྱེད་མེད་ཀྱང་དྲན་པ་སྐྱེ་བའང་
འཐད་པ་ཡིན་ནོ། །རང་རིག་ཁས་ལེན་པ་རྣམས་ཀྱིས་ནི་སྔོན་འཛིན་ཤུགས་ལ་
རྟོགས་པར་བཞག་མི་ནུས་ཏེ། དེ་ལྟ་ན་རང་རིག་དོན་མེད་དོ་སྙམ་དུ་འདོད་དེ། །
དོན་དེ་ལ་བསམ་ནས་འཇུག་འགྲེལ་དུ། པ་ང་ཉམས་སུ་མྱོང་བས་མྱོང་པ་དེ་དྲན་
པའི︽ཤེས་པས་མྱོང་བ་མ་ཡིན་པས་དྲན་པ་ཡུལ་དང་ལྡན་པར་འབྱུང་ལ། ཉམས་
སུ་མྱོང་བའི་ཤེས་པས་ཡོངས་སུ་དཔྱད་པ་གང་ཡིན་པ་དེ་དྲན་པས་ཡོངས་སུ་མ་
དཔྱད་པ་མ་ཡིན་པས། བདག་གིས་མཐོང་ངོ་ཞེས་བྱ་བར་ཡང་འགྱུར་རོ། །ཞེས་
ཡུལ་གྱི་སྐབས་སུ་ཉམས་སུ་མྱོང་བ་ཞེས་པ་དང་། ཡུལ་ཅན་གྱི་སྐབས་སུ་ཡོངས་
སུ་དཔྱད་པ་ཞེས་གསུངས་པར་སེམས་སོ།།
དྲུག་པ་ཉན་རང་ལ་ཆོས་རང་བཞིན་མེད་པ་རྟོགས་པ་ཡོད་པར་བཞེད་པ་
ནི། གང་ཟག་ལ་དགག་བྱ་ཕྲ་མོ་རང་བཞིན་གྱིས་གྲུབ་པ་ཁེགས་པ་ན་གཞི་ཕུང་
པོའི་ལའང་། སྔར་གྱི་ཁྱབ་པ་དང་གཏན་ཚིགས་བསྟན་པ་ཙམ་གྱིས་ཕུང་པོ་རང་
བཞིན་མེད་པར་རྟོགས་ནུས་པས་ཆོས་རང་བཞིན་མེད་པར་རྟོགས་པར་གྲུབ་པ་
ཡིན་ནོ། །ཕུང་པོ་དང་མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་ཡོད་ཀྱི་
བདག་མེད་པར་རྟོགས་པ་ཙམ་གྱིས་ཆོས་ཀྱི་བདག་མེད་རྟོགས་པར་བཞག་མི་
ནུས་ཀྱང་དེ་ཙམ་གྱི་གང་ཟག་གི་བདག་མེད་ཀྱིས་དགག་བྱ་རྫོགས་པར་མི་ཁེགས་
པ་ནི་འོག་ཏུ་འཆད་པར་འགྱུར་རོ། །ཆོས་རང་བཞིན་མེད་པ་མི་རྟོགས་ན་མྱང་

170
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདས་ཐོབ་པའང་བཞག་མི་ནུས་ཏེ། མདོ་ལས། དྲང་ཡང་སྐྱེ་བ་དྲང་ངོ་། །
ཚངས་པ་སྤྱོད་པ་བསྟེན་ནོ། ། བྱ་བ་བྱས་སོ། །འདི་ལས་སྲིད་པ་གཞན་མི་ཤེས་
སོ༑ ༑ཞེས་བྱ་བ་འདིར་དགྲ་བཅོམ་པ་ལྷག་བཅས་ལ་སྐྱེ་བ་ཟད་དོ་སྙམ་པའི་ཤེས་
པ་མི་རིགས་པར་འགྱུར་ཏེ། །ད་ལྟར་གྱི་སྡུག་བསྔལ་རང་བཞིན་གྱིས་སྐྱེ་བ་མེད་
པར་ཐུགས་སུ་མ་ཆུད་པའི་ཕྱིང། ད་ལྟར་གྱི་སྡུག་བསྔལ་རང་གི་མཚན་ཉིད་ཀྱིས་
གྲུབ་ཀྱང་མ་འོངས་པའི་སྐྱེ་བ་གཞན་མི་ལེན་པའི་དབང་དུ་བྱས་ནས་དེ་སྐད་
གསུངས་པ་ཡིན་ནོ་སྙམ་ནའང་མི་འཐད་དེ། ཚིག་དང་པོ་གསུམ་གྱི་རྒྱས་བཤད་
དུ༑ གང་སྡུག་བསྔལ་འདི་མ་ལུས་པར་སྤངས་པ་ནས། ནུབ་པ་ཞེས་པའི་བར་དུ་
གསུངས་པས་སྐྱེ་བ་ཟད་དོ་ཞེས་པའི་ཚིག་ནི་ད་ལྟར་གྱི་སྡུག་བསྔལ་རང་བཞིན་
གྱིས་མི་སྐྱེ་བའི་མཚོན་བྱེད་དུ་གསུངས་ཏེ། འདི་ཞེས་པའི་ཉེ་ཚིག་སྨོས་པའི་ཕྱིར་
དང་། མ་འོངས་པའི་དབང་དུ་བྱས་ནས་ཚིག་ཐ་མའི་རྒྱས་བཤད་དུ། སྡུག་
བསྔལ་གཞན་མཚམས་མི་སྦྱོར་ཞེས་སོགས་གསུངས་སོ།།
ལྷག་བཅས་ཀྱི་སྐབས་སུ་ཉོན་མོངས་སྤངས་པ་མངོན་དུ་བྱས་པའི་དབང་
དུ་བྱས་ནས་གསུངས་ཀྱི། ཕུང་པོ་ལོག་པ་མངོན་དུ་བྱས་པའི་དབང་དུ་མཛད་པ་
མ་ཡིན་ནོ་ཞེ་ན། དེ་ལྟ་ན་སྡུག་བསྔལ་འདི་ཞེས་མི་གསུང་བར་ཉོན་མོངས་པ་འདི་
མ་ལུས་པར་སྤངས་པ་ཞེས་སོགས་གསུངས་རིགས་ན། དེ་སྐད་དུ་ཡང་མ་
གསུངས་སོ། །སྡུག་བསྔལ་ཡང་ཉེར་ལེན་གྱི་ཕུང་པོ་སྤྱིའི་རྣམ་གྲངས་སུ་རྣམ་
པར་བཞབ།གོ །སྤྱི་སྒྲ་བྱེ་བྲག་ལ་འཇུག་པས་ཉོན་མོངས་ལ་སྡུག་བསྔལ་གྱི་སྒྲ་

271..
དཀའ་གནད་བརྒྱུད་ཀྱི་བརྗེད་བྱང་།
སྦྱར་བ་ཡིན་ནོ་ཞེ་ན། སྤྱིའི་སྒྲ་སྤྱི་ཁོ་ན་ལ་སྦྱར་བ་ལ་སྐབས་འགར་གནོད་བ་མཐོང་
ན་བྱེ་བྲག་ལ་འཇུག་པ་རིགས་ཀྱང་། འདིར་ནི་སྤྱི་ལ་གནོད་པ་མེད་པས་བྱེ་བྲག་
ཁོ་ན་ལ་སྤྱི་སྒྲ་སྦྱར་བ་མི་རིགས་སོ། །འདི་དག་རྒྱས་པར་རིགས་པ་དྲུག་ཅུ་པའི་
འགྲེལ་པ་ལས་ཤེས་སོ།།
དེས་ན་རྩ་ཤེར་ཉན་ཐོས་ཀྱིས་ཆོས་ཀྱིས་བདག་མེད་རྟོགས་པ་ལུང་དང་
རིགས་པའི་སྒོ་ནས་རྒྱས་པར་བསྒྲུབས་ཤིང་། རྩ་ཤེའི་ཆེད་དུ་བྱ་བའི་གདུལ་བྱ་
རིགས་ཅན་གསུམ་ག་ཡོད་པས་ཐེག་པ་ཐུན་མོང་པའི་བསྟན་བཅོས་སུ་སློབ་དཔོན་
ཟླ་བ་གྲགས་པ་བཞེད་ལ། སློབ་དཔོན་ལེགས་ལྡན་འབྱེད་ནི་ཉན་ཐོས་ལ་ཆོས་ཀྱི་
བདག་མེད་རྟོགས་པ་མེད་པས་ཐེག་པ་ཐུན་མོང་མ་ཡིན་པའི་བསྟན་བཅོས་སུ་
བཞེད་པ་ཡིན་ནོ།།
བདུན་པ་སྒྲིབ་པ་གཉིས་ཀྱི་འཇོག་ཚུལ་ལ། 
 སེམས་ཙམ་པའི་འདོད་པ་
དང་དབུ་མ་པའི་འདོད་པའོ། །དང་པོ་ནི། ཉོན་མོངས་ཅན་གྱི་མ་རིག་པ་རིག་པ་
ཡེ་ཤེས་ཀྱི་འགལ་བ་མི་མཐུན་ཕྱོགས་ཡིན་པར་སློབ་དཔོན་ཀུན་མཐུན་ཡང་།
སློབ་དཔོན་ཐོགས་མེད་སྐུ་མཆེད་ནི། མ་རིག་པ་ནི་ཕུང་པོའི་གནས་ལུགས་ལ་
རྨོངས་པ་ཙམ་གྱི་མ་རྟོགས་པའི་བློ་ཡིན་གྱི། ལོག་རྟོག་མ་ཡིན་ལ། འཇིག་ལྟ་ནི་
གང་ཟག་གི་བདག་དང་། དེའི་བདག་གི་བར་སྒྲོ་འདོགས་པའི་ཤེས་རབ་ཉོན་
མོངས་ཅན་ལོག་རྟོག་གིས་བསྡུས་པར་བཞེད་ལ།
སློབ་དཔོན་ཕྱོགས་གླང་ཡབ་སྲས་ནི་འཇིག་ལྟའང་ཉོན་མོངས་ཅན་གྱི་མ་

172
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རིག་པར་བཞེད་ཅིང་། མ་རིག་པ་མཚུངས་ལྡན་དུ་བཤད་པའང་མི་འགལ་ཏེ།
བ་ལ་ཤ་དང་ལྡན་པའི་ནགས་ཞེས་པ་ལྟར་མ་རིག་པའི་ཕྱོགས་གཅིག་ཡིན་པས་མ་
རིག་པ་དང་ལྡན་པར་བཤད་དོ་ཞེས་བཞེད་དོ། །དེ་ལྟ་བུའི་ཉོན་མོངས་པ་ས་བོན་
དང་བཅས་པ་རྣམས་ཉོན་མོངས་པའི་སྒྲིབ་པ་དང༌། གཟུང་འཛིན་རྫས་ཐ་དད་དུ་
འཛིན་པའི་རྟོག་པ་ས་བོན་དང་བཅས་པ་ཤེས་བྱའི་སྒྲིབ་པར་བཞེད་ལ། གང་ཟག་
ཕུང་པོ་དང་མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་ཡོད་དུ་འཛིན་པ་ནི་
 གང་ཟག་གི་བདག་འཛིན་ཡིན་ཞིང་། དེའི་ཞེན་ཡུལ་བཀག་པ་གོམས་པར་བྱས་
པ་ཙམ་གྱིས་སྲིད་པ་ལས་གྲོལ་ནུས་པར་དོན་སེམས་དང་དབུ་མ་རང་རྒྱུད་པ་
རྣམས་མཐུན་ནོ།།
གཉིས་པ་དབུ་མ་པའི་ལུགས་ལ། རང་རྒྱུད་པ་རྣམས་ནི་ཉོན་སྒྲིབ་ངོས་
འཛིན་ཚུལ་གྲུབ་མཐའ་འོག་མ་གསུམ་དང་མཐུན་ལ། ཤེས་སྒྲིབ་ནི་བདེན་འཛིན་
གྱི་བློ་ས་བོན་དང་བཅས་པ་ལ་བཞེད་དོ། །དབུ་མ་ཐལ་འགྱུར་བ་ཞེས་སམ།
གཞན་གྲགས་པ་ཞེས་པའི་ལུགས་ལ། རང་རྒྱུད་པའི་ལུགས་དེ་མི་འཐད་པར་
བསྟན་པ་དང་། དེའི་སྐྱོན་སྤོང་དགག་པ་དང་། རང་གི་ལུགས་བཞག་པ་དང་།
དེ་ལ་རྩོད་པ་སྤང་བའོ། །དང་པོ་ལ། དགག་པ་དངོས་དང་། ཉེས་པ་དེ་དག་
འཇུག་པའི་རྒྱུ་མཚན་ནོ།།
དང་པོ་ནི། གང་ཟག་ཕུང་པོ་དང་མཚན་ཉིད་མི་མཐུན་པའི་རང་རྐྱ་ཐུབ་
པའི་རྫས་ཡོད་མེད་པར་རྟོགས་པའི་བློ་གོམས་པར་བྱས་པ་ཙམ་གྱིས་སྲིད་པ་

དཀའ་གནད་བརྒྱད་ཀྱི་བརྗེད་བྱང་། 273
ལས་གྲོལ་པའི་ལྟ་བ་དེའི་ཆ་ཡོངས་སུ་རྫོགས་པ་ཡིན་ནོ། གཟུང་འཛིན་རྫས་ཐ་
དད་ཀྱིས་སྟོང་པ་རྟོགས་པས་ཀྱང་རྣམ་མཁྱེན་ཐོབ་བྱེད་ཀྱི་དེ་ཁོ་ན་ཉིད་ཀྱི་ལྟ་བ་
ཡོངས་སུ་རྫོགས་པར་འགྱུར་རོ། །གཟུང་འཛིན་རྫས་ཐ་དད་ཁེགས་ཀྱང་རྣམ་ཤེས་
བདེན་འཛིན་གྱི་སྒྲོ་འདོགས་གཅད་དུ་ཡོད་པས་རྣམ་མཁྱེན་ཐོབ་པར་བྱེད་པ་ལ་
རྣམ་ཤེས་བདེན་མེད་དུ་རྟོགས་དགོས་སོ་ཞེ་ན། སྔར་གྱི་གང་ཟག་གི་བདག་དེ་
ཁེགས་ཀྱང་གང་ཟག་རང་བཞིན་གྱིས་གྲུབ་པར་འཛིན་པའི་སྒྲོ་འདོགས་གཅད་དུ་
ཡོད་པས་སྲིད་པ་ལས་གྲོལ་བ་ལ་གང་ཟག་རང་བཞིན་མེད་པའི་གང་ཟག་གི་
བདག་མེད་ཀྱང་རྟོགས་དགོས་སོ།།
གཉིས་པ་ནི། ཐེག་པ་ཆེན་པོའི་སྡེ་སྣོད་ལས་ཆོས་ཀྱི་བདག་མེད་ཕྲ་
རགས་གཉིས་གསུངས་པར་གྱུར། ཐེག་པ་དམན་པའི་སྡེ་སྣོད་ལས་ཀྱང་གང་
ཟག་གི་བདག་མེད་ཕྲ་རགས་གཉིས་གསུངས་ལ། སྔ་མའི་གདུལ་བྱའི་གཙོ་བོ་
དགག་བྱ་ཕྲ་མོ་དགག་པ་བསྟན་དགོས་ཀྱི་དབུ་མ་པ་ཡིན་གྱི། ཆོས་ཀྱི་བདག་མེད་
རགས་པ་བསྟན་དགོས་ཀྱི་སེམས་ཙམ་པ་ཞར་བྱུང་གི་གདུལ་བྱ་ཡིན་པ་ལྟར། ཕྱི་
མ་ལའང་གང་ཟག་གི་བདག་མེད་ཕྲ་མོ་བསྟན་དགོས་ཀྱི་ཉན་ཐོས་གདུལ་བྱའི་
གཙོ་བོ་ཡིན་གྱི །ཅིག་ཤོས་ཕལ་པའི་གདུལ་བྱ་ཡིན་ནོ། །གཞན་ཡང་གང་ཟག་
གི་བདག་མེད་རགས་པ་རྟོགས་པ་དང་། གང་ཟག་མི་རྟག་པར་རྟོགས་པ་གཉིས་
སྲིད་པའི་རྩབ་གཅོད་བྱེད་ཡིན་མིན་མཚུངས་པས་སྲིད་པ་ལས་གྲོལ་པ་ལ་ངེས་
པར་གང་ཟག་རང་བཞིན་མེད་པར་རྟོགས་དགོས་པ་ཡིན་ནོ།།

274
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ནི། གང་ཟག་བདེན་པར་འཛིན་པའི་བློ་གང་ཟག་གི་བདག་
འཛིན་ཡིན་ན་ཉེས་པ་དེ་དག་མཚུངས་ཀྱང་ཁོ་བོ་ཅག་རྣམ་པར་ཤེས་པ་ཉིད་གང་
ཟག་ཏུ་འདོད་པས། གང་ཟག་བདེན་འཛིན་གྱིས་རྣམ་ཤེས་བདེན་པར་བཟུང་བས་
ཕུང་པོ་ལ་བདེན་པར་འཛིན་པའི་ཆོས་ཀྱི་བདག་འཛིན་ཡིན་ནོ་ཞེས་སློབ་དཔོན་
ལེགས་ལྡན་འབྱེད་བཞེད་དོ། །དེ་ནི་མི་འཐད་དེ། གང་ཟག་ནི་ཕུང་པོ་ལེན་པ་པོ་
ཡིན་ལ། ཕུང་པོ་ནི་དེའི་ཉེ་བར་བླང་བྱ་ཡིན་པས། ཉེ་བར་ལེན་པ་པོ་དང་བླང་བྱ་
གཉིས་གཅིག་ཏུ་མི་རིགས་ལ། ཁྱེད་འདོད་པའི་གང་ཟག་གི་བདག་འཛིན་དེ་ནི་
ཀུན་བརྟགས་ཡིན་གྱི་ལྷན་སྐྱེས་མ་ཡིན་པས་གྲུབ་མཐས་བློ་མ་བསྒྱུར་བ་རྣམས་ལ་
འཁོར་བར་སྐྱེ་བའི་རྒྱུ་མེད་པར་འགྱུར་བ་དང་། རྩིག་ཕུགས་ན་གླང་ཆེན་མེད་
པར་རྟོགས་པས་དུག་སྦྲུལ་ཡོད་པར་འཛིན་པའི་འཇིགས་པ་ཟློག་མི་ནུས་པ་ལྟར།
དེ་འདྲའི་བདག་མེད་རྟོགས་པས་སྲིད་པའི་སྡུག་བསྔལ་ལས་གྲོལ་བར་ཡང་མི་
འགྱུར་རོ།།
གསུམ་པ་ནི། བདེན་འཛིན་ས་བོན་དང་བཅས་པ་ཉོན་མོངས་པའི་སྒྲིབ་པ་
ཡིན་ལ། གཉིས་སྣང་འཁྲུལ་པའི་བག་ཆགས་ས་བོན་དང་བཅས་པ་ནི་ཤེས་བྱའི་
སྒྲིབ་པ་ཡིན་ནོ། །དེ་ལ་བདེན་འཛིན་མཐའ་དག་ཉོན་མོངས་ཅན་གྱི་མ་རིག་པ་ཡིན་
ཞིང་། འཇིག་ལྟ་ཡིན་ལ་གང་ཟག་གི་བདག་འཛིན་མ་ཡིན་པ་ནི་ངར་འཛིན་པའི་
འཇིག་ལྟའོ། །གང་ཟག་གི་བདག་འཛིན་ཡིན་ལ་འཇིག་ལྟ་མ་ཡིན་པ་ནི་གང་ཟག་
གཞན་ལ་བདེན་པར་འཛིན་པ་དང་། གཉིས་ཀ་ཡིན་པ་ནི་ང་རང་གི་མཚན་ཉིད་

275
དཀའ་གནད་བརྒྱུད་ཀྱི་བརྗེད་བྱང་།
ཀྱིས་གྲུབ་པ པར་འཛིན་པའི་འཇིག་ལྟའོ། །གཉིས་ཀ་མ་ཡིན་པ་ནི་ཕུང་པོ་ལ་བདེན་
འཛིན་ཏོ། །སྟོང་ཉིད་བདུན་ཅུ་པ་དང་འཇུག་པ་སོགས་སུ་བདེན་འཛིན་ཉིད་སྲིད་
པའི་རྒྱུར་གྱུར་པའི་ཉོན་མོངས་ཅན་གྱི་མ་རིག་པར་གསུངས་པ་འདི་ནི་ཉན་ཐོས་
ལ་ཆོས་ཀྱི་བདག་མེད་རྟོགས་པ་ཡོད་པའི་སྒྲུབ་བྱེད་ཡང་དག་པའོ།།
བཞི་པ་ནི། སྔར་གྱི་གང་ཟག་གི་བདག་འཛིན་རགས་པ་དེ་འཇིག་ལྟ་ཡིན་
ན༑ དེའི་ཡུལ་མེད་པར་རྟོགས་པ་གོམས་པས་སྲིད་པ་ལས་མི་གྲོལ་བ་འགུལ་
ལ༑ འཇིག་ལྟ་མ་ཡིན་ན། གཟུང་འཛིན་རྫས་ཐ་དད་དུ་འཛིན་པའི་རྟོག་པའང་
ཆོས་ཀྱི་བདག་འཛིན་མ་ཡིན་པར་འགྱུར་རོ་ཞེ་ན། འཇིག་ལྟ་ཡིན་ཡང་ཀུན་
བརྟགས་ཡིན་གྱི་ལྷན་སྐྱེས་མ་ཡིན་པས་ཉེས་པ་དེ་དག་མེད་དོ། །འོ་ན་དེ་འདྲའི་
གང་ཟག་གི་བདག་མེད་གོམས་པ་ལས་གསལ་སྣང་སྐྱེ་བ་སྲིད་ལ། དེ་ལྟ་ན་ཚད་
མས་ཡོངས་སུ་དག་པའི་བདག་མེད་ལ་གསལ་སྣང་སྐྱེས་པས་རྣལ་འབྱོར་མངོན་
སུམ་དུ་འགྱུར་ཞིང་། དེ་ལྟ་ན་སྲིད་པ་ལས་གྲོལ་བར་ཡང་འགྱུར་རོ་ཞེ་ན། དེ་
འབའ་ཞིག་གོམས་པ་ལས་གསལ་སྣང་སྐྱེ་བ་སྲིད་ཀྱང༌། སྦྱོར་ལམ་གྱི་རྟོགས་
པའང་སྐྱེ་མི་སྲིད་པས་ཉེས་པ་དེ་དག་མེད་དོ།།
འོ་ན་བདག་འཛིན་དེ་ཀུན་བརྟགས་ཡིན་པར་གང་གིས་ཤེས་སྙམ་ན། བློ་
ལྷན་སྐྱེས་ལ་ལག་པ་ན་བ་ཙམ་ལ་ང་ན་འོ་ཞེས་པའི་ཐ་སྙད་སྐྱོན་མེད་མཐོང་བས་ང་
ད ད 
ད ད 
དྷ མ
 དང་ཕུང་པོ་གཉིས་མཚན་ཉིད་མི་མཐུན་པའི་རང་སྐྱ་ཐུབ་པའི་རྫས་ཡོད་སོ་སོ་བར་
འཛིན་པ་མེད་པར་ཤེས་སོ། །དེ་བཞིན་དུ་གཟུང་འཛིན་རྫས་ཐ་དད་དུ་འཛིན་པའི་

276
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྟོག་པའང་ཀུན་བརྟགས་ཡིན་གྱི་ལྷན་སྐྱེས་མ་ཡིན་ཏེ། གཟུང་འཛིན་ནི་རྒྱུ་འབྲས་
ཡིན་ལ། འཇིག་རྟེན་ན་རྒྱུ་འབྲས་རྫས་གཞན་དུ་འཛིན་པའི་བློ་ལྷན་སྐྱེས་མེད་པའི་
ཕྱིར་ཏེ། དེ་ཡང་ཤིང་གི་ས་བོན་ཙམ་བཏབ་ནས་ཕྱིས་ཀྱི་སྡོང་པོ་ལ་དམིགས་ཏེ་
ངས་འདི་བཙུགས་སོ་སྙམ་དུ་འཛིན་པའི་ཐ་སྙད་སྐྱོན་མེད་མཐོང་བའི་ཕྱིར་རོ། །
འོ་ན་གཞན་སྐྱེ་ཐ་སྙད་པའི་ཤེས་པས་ཁེགས་པར་འགྱུར་རོ་ཞེ་ན། འཇིག་རྟེན་པ་
རྣམས་རྒྱུ་འབྲས་དོན་གཞན་དུ་ཡོད་པར་མི་འཛིན་པ་ཡིན་གྱི། དོན་གཞན་དུ་མེད་
པར་རིགས་ཤེས་ཀྱིས་རྟོགས་དགོས་སོ།།
རང་ལུགས་ལ། འཇིག་ལྟ་ལྷན་སྐྱེས་ཀྱིས་གང་ཟག་ལ་དམིགས་པ་ཡིན་
གྱི་ཕུང་པོ་ལ་དམིགས་པ་མི་སྲིད་པས་གང་ཟག་གི་མཚན་གཞིར་ཡང་ཕུང་པོའི་
ཡ་གྱལ་དང་ཚོགས་པ་གང་ཡང་མི་རུང་སྟེསྟེ། ། ཉེ་བར་ལེན་པ་པོ་དང་བླང་བྱ་
གཅིག་ཏུ་མི་འཐད་པའི་ཕྱིར་དང་། གང་ཟག་ནི་ཕུང་པོ་ལ་བརྟེན་ནས་བཏགས་པ་
ཙམ་ཡིན་པས་ཕུང་པོ་ཉིད་གང་ཟག་དང་ཕུང་པོ་ལས་དོན་གཞན་ཡང་གང་ཟག་ཏུ་
མི་འཐད་དོ། །འདི་དག་ནི་ཤིང་རྟའི་དཔྱད་པ་རྣམ་པ་བདུན་གྱི་སྐབས་ལས་ཤེས་
པར་བྱའོ།།
འོ་ན་གཟུགས་བདག་ཡིན་པ་སོགས་འཇིག་ཚོགས་ལ་ལྟ་བའི་མཐའ་ཉི་
ཤུར་བཤད་པ་ཇི་ལྟ་བུ་ཡིན་ཞེ་ན། དེ་དག་ནི་ཕུང་པོ་ལ་དམིགས་ཀྱང་ཀུན་
བརྟགས་ཡིན་གྱི་ལྷན་སྐྱེས་མ་ཡིན་ཏེ། རྒྱུན་དུ་ཞུགས་པའི་འབྲས་བུ་ཐོབ་པའི་ཚེ་
ཟད་པར་སྤོང་བར་གསུངས་པའི་ཕྱིར་རོ།།

27
དཀའ་གནད་བརྒྱད་ཀྱི་བརྗེད་བྱང་།
བརྒྱད་པ་སངས་རྒྱས་ཀྱིས་ཇི་སྙེད་པ་མཁྱེན་པའི་ཚུལ་ལ། རྟེན་འབྲེལ་
གྱི་ཆོས་རྣམས་བདེན་སྣང་དང་བཅས་བཞིན་དུ་མངོན་སུམ་དུ་མཁྱེན་པ་མ་ཡིན་
ཏེ༑ དེ་ལྟ་ན་བདེན་སྣང་ལོག་པས་ཡུལ་སྣང་ཙམ་ལྡོག་པར་འགྱུར་རོ། །དེ་འདོད་
ན༑ བདེན་འཛིན་གྱི་བློ་ལོག་པས་ཀྱང་ཡུལ་ཅན་གྱི་བློ་ཙམ་ལྡོག་དགོས་པས་
སངས་རྒྱས་ལ་ཡུལ་ཅན་གྱི་བློ་མེད་པའམ། ཡང་ན་བདེན་འཛིན་མ་སྤངས་པར་
འགྱུར་རོ།།
འོ་ན་བདེན་སྣང་དང་བྲལ་བཞིན་དུ་ཇི་སྙེད་པ་མངོན་སུམ་དུ་མཁྱེན་པའི་
ཚུལ་ཇི་ལྟ་བུ་ཞེ་ན། རྟེན་འབྱུང་རང་བཞིན་མེད་པ་མངོན་སུམ་དུ་རྟོགས་པའི་ཚེ་
བདེན་པའི་སྣང་བ་ལྡོག་དགོས་ཏེ། དེ་ལྟ་མ་ཡིན་ན་དོན་དམ་བདེན་པའི་མི་མཐུན་
ཕྱོགས་དངོས་སུ་སྣང་བས་སྣང་ཡུལ་ལ་འཁྲུལ་བར་འགྱུར་རོ། །དེས་ན་རྟེན་
འབྲེལ་གྱི་དོན་དམ་པའི་འདུག་ལུགས་མངོན་སུམ་དུ་མཐོང་བའི་ཚེ་བདེན་སྣང་
ལྡོག་དགོས་པའང་བདེན་པ་རྟེན་འབྲེལ་ལ་མི་སྲིད་ཅིང་དེའི་འདུག་ལུགས་འཁྲུལ་
ད
མེད་དུ་མཐོང་བས་ཡིན་ནོ། །དེ་བཞིན་དུ་རྟེན་འབྱུང་རྣམས་རང་བཞིན་གྱིས་
དབེན་པས་བྱ་བ་བྱེད་པར་གནས་ལ། དེའི་འདུག་ལུགས་འཁྲུལ་མེད་དུ་མཐོང་
བའི་ཚེ་ནའང་། བདེན་པ་སྣང་ན་མེད་པ་གསལ་སྣང་དུ་འགྱུར་བས་བདེན་སྣང་
གིས་སྟོང་བཞིན་དུ་མངོན་སུམ་གྱིས་རྟོགས་པ་ཡིན་ནོ།།
ཡང་ན་འདི་ལྟར་ཤེས་པར་བྱ་སྟེ། མངོན་ཤེས་ཅན་གྱི་ཚད་ནད་ཅན་ལ་
བལྟས་པའི་ཚེ་ཚད་ནད་ཅན་ལ་ཡུལ་ལོག་པར་སྣང་བ་མངོན་སུམ་དུ་མཐོང་ཡང་

278
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཁྲུལ་པར་མི་འགྱུར་ཏེ། རང་གི་བློའི་སྐྱོན་གྱི་དབང་གིས་ལོག་པར་སྣང་བ་མ་
ཡིན་པའི་ཕྱིར། དེ་བཞིན་དུ་བདེན་སྣང་མཐའ་དག་ཇི་སྙེད་པ་མཁྱེན་པའི་ཡེ་ཤེས་
ཀྱིས་མངོན་སུམ་དུ་རྟོགས་ཀྱང་འཁྲུལ་པར་མི་འགྱུར་ཏེ། ནང་གི་བློའི་སྐྱོན་གྱི་
དབང་གིས་བདེན་པར་མི་སྣང་བའི་ཕྱིར་རོ།།
ད་ནི་དེ་དག་གི་ཞར་ལ་དྲང་དོན་དང་ངེས་དོན་གྱི་རྣམ་དབྱེ་ཤེས་པར་བྱ་
སྟེ༑ དེ་ལའང་སེམས་ཙམ་པ་རྣམས་ཀྱི་མདོ་གང་ལ་བརྟེན་ནས་དྲང་ངེས་ཇི་ལྟར་
འབྱེད་པ་དང་། དབུ་མ་པ་རྣམས་ཀྱིས་གང་ལ་བརྟེན་ནས་འབྱེད་པའི་ཚུལ་
གཉིས་ཀྱིས་ཤེས་པར་བྱའོ། །དང་པོ་ནི་མདོ་དགོངས་འགྲེལ་གྱི་རྗེས་སུ་འབྲངས་
པ་ཡིན་ཏེ། བྱང་ཆུབ་སེམས་དཔའ་བཅུས་དྲི་བ་བཅུ་ཞུས་པའི་ལན་དུ་དགོངས་
འགྲེལ་གསུངས་པ་ཡིན་ལ། དེའི་ནང་ནས་བྱང་ཆུབ་སེམས་དཔའ་དོན་དམ་ཡང་
དག་འཕགས་ཀྱིས་དྲང་དོན་དང་ངེས་དོན་ཞུས་པའི་དྲི་ལན་གྱི་དོན། རྣམ་པར་
གཏན་ལ་དབབ་པ་བསྡུ་བར་
བར་གསུངས་པའི་དོན་ཅུང་ཟད་བཤད་ན། བྱང་ཆུབ་
སེམས་དཔས་དྲི་བ་ཞུས་པ་དང་། སྟོན་པས་ལན་གསུངས་པ་དང་། ལན་གྱི་དོན་
ཞུས་པ་དང་། དེས་དྲང་དོན་དང་ངེས་དོན་ཇི་ལྟར་གྲུབ་པའི་ཚུལ་ལོ།།
དང་པོ་ནི། བཅོམ་ལྡན་འདས་ཀྱིས་ཕུང་པོ་ལ་སོགས་པའི་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་པར་ཡང་བཀའ་དང་པོ་སོགས་སུ་གསུངས་
ལ༑ ཡང་ཤེར་ཕྱིན་གྱི་མདོར། ཆོས་ཐམས་ཅད་ངོ་བོ་ཉིད་མ་མཆིས་པ། མ་
སྐྱེས་པ། མ་འགགས་པ། བཟོད་མ་ནས་ཞི་བ། རང་བཞིན་གྱིས་མྱ་ངན་ལས་

27
དཀའ་གནད་བརྒྱུད་ཀྱི་བརྗེད་བྱང་།
འདས་པ་ཞེས་ཀྱང་གསུངས་ན། ངོ་བོ་ཉིད་མེད་པ་སོགས་གསུངས་པའི་
དགོངས་གཞི་དང་དགོས་པ་གང་ཡིན་ཞེས་ཞུས་པའོ། །ངོ་བོ་ཉིད་མེད་པའི་ཚུལ་
གསུངས་པ་ན། རང་གི་མཚན་ཉིད་ཀྱིས་གྲུབ་པར་གསུངས་པའི་དགོངས་པའང་
བདེ་བླག་ཏུ་རྟོགས་པར་འགྱུར་བས་དེའིདགོངས་གཞི་སོགས་གང་ཡིན་ནི་མ་ཞུས་
སོ་༣
གཉིས་པ་ལ། ངོ་བོ་ཉིད་མེད་པའི་དགོངས་པ་བཤད་པ་དང་། ལྷག་མ་
བཞིའི་དགོངས་པ་བཤད་པ་དང་། དེ་ལྟར་གཏན་ལ་ཕབ་པའི་དགོས་པའོ། །དང་
པོ་ལ། ངོ་བོ་ཉིད་མེད་པའི་དགོངས་གཞི་ངོས་བཟུང་བ་དང་། ངོ་བོ་ཉིད་མེད་
པའི་སྒྲས་སྟོན་པའི་རྒྱུ་མཚན་དཔེ་དང་བཅས་པའོ། །དང་པོ་ནི། མཚན་ཉིད་ངོ་བོ་
ཉིད་མེད་པ་དང་། སྐྱེ་བ་ངོ་བོ་ཉིད་མེད་པ་དང་། དོན་དམ་པ་ངོ་བོ་ཉིད་མེད་པ་
གསུམ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པའོ་ཞེས་གསུངས་
སོ། །གསུམ་པོ་དེ་གང་ཡིན་ཞེ་ན། ཀུན་བརྟགས་དང༌། གཞན་དབང་དང་།
ཡོངས་གྲུབ་བོ།།
གཉིས་པ་ནི། ཀུན་བརྟགས་ལ་མཚན་ཉིད་ངོ་བོ་ཉིད་མེད་པ་ཞེས་སྟོན་
པའི་རྒྱུ་མཚན་ནི། མིང་དང་བརྡས་རྣམ་པར་བཞག་པ་ཙམ་ཡིན་གྱི་རང་མཚན་དུ་
མ་གྲུབ་པའི་ཕྱིར་རོ། །གཞན་དབང་ལ་སྐྱེ་བ་ངོ་བོ་ཉིད་མེད་པའི་སྒྲས་སྟོན་པའི་རྒྱུ་
མཚན་ནི། རྐྱེན་གཞན་གྱི་དབང་གིས་བྱུང་བ་ཡིན་གྱི་བདག་ལས་སྐྱེ་བའི་ངོ་བོ་
མེད་པའི་ཕྱིར་རོ། །དོན་དམ་པ་ངོ་བོ་ཉིད་མེད་པ་ནི། གཞན་དབང་ལ་བཤད་པ་

280 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་ཡོངས་གྲུབ་ལ་བཤད་པ་གཉིས་སོ། །དང་པོ་ནི། གང་ཞིག་རྟོགས་ན་སྒྲིབ་པ་
ལས་གྲོལ་པར་འགྱུར་བའི་དམིགས་པ་དེ་རྣམ་པར་དག་པའི་དམིགས་པ་ཡིན་
པས་ན་དོན་དམ་པ་ཞེས་རྣམ་དག་གི་དམིགས་པ་ལ་དོན་དམ་དུ་གསུངས་པ་དེར་
གཞན་དབང་མ་གྲུབ་པས་ན། གཞན་དབང་ལའང་དོན་དམ་པ་ངོ་བོ་ཉིད་མེད་པ་
ཞེས་བྱ་སྟེ། དེ་ལ་དམིགས་ན་ཀུན་ནས་ཉོན་མོངས་པ་འཕེལ་བར་འགྱུར་བའི་
ཕྱིར་རྣམ་གྲངས་པའི་ཀུན་རྫོབ་ཀྱང་ཡིན་ནོ། །ཡོངས་གྲུབ་ནི་དོན་དམ་ཡིན་ལ་
དངོས་པོར་མེད་པས་ན་དོན་དམ་པ་ངོ་བོ་ཉིད་མེད་པ་ཞེས་བྱའོ། །དཔེར་ན་ནམ་
མཁའི་མེ་ཏོག་དངོས་པོར་མེད་པ་ལྟར་ཀུན་བརྟགས་ཀྱང་ངོ་། །གཞན་དབང་ནི་
ད་མ་ལྟ་བུ་སྟེ། གཉིས་སྣང་གི་ཤེས་པ་ལ་ཡུལ་ཕྱི་རོལ་ཏུ་ཆད་པ་ལྟར་སྣང་ཡང་
ཕྱི་རོལ་ཏུ་མ་གྲུབ་པས་སྒྱུ་མ་ལྟ་བུ་ཡིན་གྱི། བདེན་སྣང་དང་བདེན་སྟོང་ཚོགས་
པའི་སྒྱུ་མ་ལྟ་བུ་ནི་མ་ཡིན་ནོ། །ཡོངས་གྲུབ་ནི། ཐོགས་བཅས་ཀྱི་གཟུགས་
བཀག་པའི་ནམ་མཁའི་དཔེས་གསུངས་སོ།།
གཉིས་པ་ནི། ཀུན་བརྟགས་ངོ་བོ་ཉིད་མེད་པའི་ཕྱིར་ངོ་བོ་ཉིད་ཀྱིས་མ་
སྐྱེས་ཞེས་སོགས་སྦྱར་རོ། །གཞན་དབང་ལ་བདག་སྐྱེའི་ངོར་མ་སྐྱེས་པ་ཞེས་
སོགས་སྦྱར་རོ། །འདིས་ནི། ཤེར་ཕྱིན་གྱི་མདོར་ངོ་བོ་ཉིད་མེད་པར་གསུངས་པ་
ནི༑ ཀུན་བརྟགས་དང་། གཞན་དབང་ལ་དགོངས་ཀྱི། ཡོངས་གྲུབ་བདེན་
དངོས་སུ་གྲུབ་པ་སློབ་དཔོན་ཐོགས་མེད་ཀྱི་དགོངས་པ་ཡིན་ནོ་ཞེས་པའི་ངན་རྟོག་
ཀྱང་བསལ་བ་ཡིན་ཏེ། ངོ་བོ་ཉིད་གསུམ་ག་དགོངས་གཞིར་གསུངས་པའི་ཕྱིར་

དཀའ་གནད་བརྒྱུད་ཀྱི་བརྗེད་བྱང་། 281
དང་། གཞན་དབང་དང་ཡོངས་གྲུབ་གཉིས་ཀ་རང་གི་མཚན་ཉིད་ཀྱིས་གྲུབ་པར་
གསུངས་པའི་ཕྱིར་རོ།།
གསུམ་པ་ནི། བྱིས་པ་རྣམས་གཞན་དབང་དང་བདག་གཉིས་ཀྱིས་དབེན་
པར་གྱུར་པའི་ཡོངས་གྲུབ་ཀྱི་གཞི་ལ་རྟོག་པས་ཇི་ལྟར་བཏགས་པ་ལྟར་གྱི་ཀུན་
བརྟགས་པའི་ངོ་བོ་ཉིད་དུ་བདེན་པར་མངོན་པར་ཞེན་པས་འཁོར་བར་འཁོར་བར་
འགྱུར་རོ། །འཁོར་བ་ལས་གྲོལ་བའི་ཕྱིར་ཏུ་དང་པོར་གཞན་དབང་སྐྱེ་བ་ངོ་བོ་
ཉིད་མེད་པ་བསྟན་ནས་སྲིད་པ་ལས་ཡིད་འབྱུང་བར་བྱེད། དེ་ནས་ཀུན་བརྟགས་
མཚན་ཉིད་ངོ་བོ་ཉིད་མེད་པ་དང༌། ཡོངས་གྲུབ་དོན་དམ་པ་ངོ་བོ་ཉིད་མེད་པ་
བསྟན་ནས་སྲིད་པ་ལས་གྲོལ་བར་བྱེད་དོ། །གང་ཟག་གི་བདག་མེད་རྟོགས་པའི་
ལམ་དང་། འབྲས་བུ་རྣམ་གྲོལ་ཐེག་པ་གསུམ་ག་ཁྱད་པར་མེད་པ་ལ་དགོངས་
ནས་ཐེག་པ་གཅིག་ཏུ་གསུངས་པ་ཡིན་གྱི། མཐར་ཐུག་ཐེག་པ་ཆེན་པོ་ཁོ་ནར་
ངེས་པ་ནི་མིན་ཏེ། རང་བཞིན་གྱིས་དབང་པོ་རྣོ་འབྲིང་བརྟུལ་གསུམ་སོ་སོར་
ངེས་པས་ཞི་བ་བགྲོད་པ་གཅིག་པུ་པའི་ཉན་ཐོས་ནི་ནམ་ཡང་འཚང་རྒྱུ་བ་མི་སྲིད་
པའི་ཕྱིར་རོ།།
གསུམ་པ་ལན་གྱི་དོན་ཞུས་པ་ནི། བྱང་ཆུབ་སེམས་དཔའ་དོན་དམ་ཡང་
དག་འཕགས་ཀྱིས་སྟོན་པས་གསུངས་པའི་ངོ་བོ་ཉིད་གསུམ་པོའི་དོན་འདི་ལྟར་
ཁོང་དུ་ཆུད་ཅེས་བྱ་སྟེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་
རྟོག་པས་ངོ་བོ་ཉིད་དང་ཁྱད་པར་དུ་བཏགས་པ་དེ་དག་ནི་ཀུན་བརྟགས་ཡིན་ལ།

282 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དེ་ལྟར་འདོགས་པའི་གཞི་གཉིས་སྣང་གི་ཤེས་པ་གཞན་དབང་དང་། དེ་བདག་
གཉིས་ཀྱིས་སྟོང་པ་ཡོངས་གྲུབ་ཏུ་གསུངས་པར་དགོངས་སོ། །དེ་ལྟར་རང་གི་
མཚན་ཉིད་ཀྱིས་གྲུབ་པར་གསུངས་པ་རྣམས་ནི་གཞན་དབང་དང་ཡོངས་གྲུབ་
ཡིན་ལ། རང་གི་མཚན་ཉིད་ཀྱིས་མ་གྲུབ་པ་ནི་ཀུན་བརྟགས་ཡིན་ཞིང་། གཞན་
དབང་དང་ཡོངས་གྲུབ་གཉིས་ཀྱང་རྣམ་གྲངས་ཀྱི་ངོ་བོ་ཉིད་མེད་པའི་དགོངས་
གཞིར་གསུངས་པས་ངོ་བོ་ཉིད་ཡོད་མེད་ཀྱི་ཚུལ་མདོ་ཐམས་ཅད་ལ་དེ་ལྟར་དུ་
ཤེས་པར་བྱའོ།།
བཞི་པ་ནི། དང་པོར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་
ཐེག་པ་ལ་ཡང་དག་པར་ཞུགས་པ་རྣམས་ལ་ཆོས་ཐམས་ཅད་དང་རང་གི་མཚན་
ཉིད་ཀྱིས་གྲུབ་པར་གསུངས་པའང་སྒྲ་ཇི་བཞིན་པ་མིན་ལ། བར་དུ་ཆོས་ཐམས་
ཅད་ངོ་བོ་ཉིད་མེད་པར་གསུངས་པའང་སྒྲ་ཇི་བཞིན་པ་མིན་ནོ། །འོ་ན་གང་ཡིན་
ཞེ་ན། མདོ་དགོངས་འགྲེལ་འདིར་ཐེག་པ་ཐམས་ཅད་ལ་ཡང་དག་པར་ཞུགས་
པ་རྣམས་ལ་ཀུན་བརྟགས་རང་གི་མཚན་ཉིད་ཀྱིས་མ་གྲུབ་ཅིང་གཞན་དབང་དང་
ཡོངས་གྲུབ་རང་གི་མཚན་ཉིད་ཀྱིས་གྲུབ་བོ་ཞེས་ཡོད་པ་དང་མེད་པའི་དགོངས་
པ་ལེགས་པར་ཕྱེ་ནས་བསྟན་པ་ལེགས་པར་རྣམ་པར་ཕྱེ་བ་དང་ལྡན་པའི་ཆོས་ཀྱི་
འཁོར་ལོ་འདི་ནི་ངེས་པའི་དོན་ཏོ་ཞེས་གསུངས་སོ།།
དེས་ན་ཁ་ཅིག་དེ་བཞིན་གཤེགས་པའི་སྙིང་པོ་རྟག་བརྟན་སོགས་སུ་
གསུངས་པའི་མདོ་ཁོ་ན་ཐ་མ་ངེས་དོན་དུ་གསུངས་པ་འདིའི་མཚན་གཞིར་མཛད་

དཀའ་གནད་བརྒྱད་ཀྱི་བརྗེད་བྱང་། 283
པ་དང་། གང་དགཤེར་ཕྱིན་གྱི་མདོ་རྣམས་འདིའི་མཚན་གཞིར་འཛིན་པ་ནི་དྲི་
ལན་གྱི་དོན་རྒྱས་པར་མ་རྟོགས་པའི་མུན་སྤྲུལ་འབའ་ཞིག་གོ །དེས་ན་མདོ་འདི་
དང་མཐུན་པར་ཡོད་མེད་འབྱེད་ཚུལ་རྣམས་ངེས་པའི་དོན་ཏོ།།
གཉིས་པ་དབུ་མ་རྣམས་ཀྱིས་གང་ལ་བརྟེན་ནས་འབྱེད་པའི་ཚུལ་ནི་བློ་
གྲོས་མི་ཟད་པའི་མདོའི་རྗེས་སུ་འབྲངས་པ་ཡིན་ཏེ། དེ་ལ་དྲང་ངེས་ཀྱི་སྒྲ་བཤད་
པ་དང་། དབྱེ་བ་དང་། མཚན་ཉིད་དོ། །དང་པོ་ནི། དོན་གཞན་དུ་དྲང་དགོས་
པ་དང་། དོན་དེར་ངེས་པ་དྲང་ངེས་ཀྱི་དོན་ཡིན་གྱི་གདུལ་བྱ་དྲང་བའི་ཕྱིར་ཏུ་
གསུངས་པ་ཙམ་ལ་མི་བྱ་སྟེ། ངེས་དོན་ཡང་དྲང་དོན་ཏུ་འགྱུར་བས་སོ། །དཔེར་
ན་གཟུགས་སྐྱེའོ་ཞེས་བསྟན་པའི་ཚེ་གཟུགས་ཀྱི་དེ་ཁོ་ན་ཉིད་ཀྱི་དོན་དེར་མ་ཟད་
ཀྱི་ད་དུང་གོང་དུ་དྲང་དུ་ཡོད་པའོ། །གཟུགས་རང་བཞིན་མེད་པ་བསྟན་པ་ན་
གཟུགས་ཀྱི་དེ་ཁོ་ན་ཉིད་ཀྱི་དོན་དེར་ངེས་ཀྱི་གོང་ན་གཞན་མེད་པས་ངེས་པའི་དོན་
ཏོ༑ ༑གཞན་དུ་དྲང་དགོས་པའི་དོན་དང་། དེར་ངེས་པའི་དོན་ལ་དྲང་ངེས་སུ་
བྱས་པའི་ཚེ་བརྗོད་བྱ་ཀུན་རྫོབ་དང་དོན་དམ་པའི་བདེན་པ་གཉིས་ཀྱང་དྲང་དོན་
དང་ངེས་དོན་དུ་འགྱུར་རོ། །དོན་གཞན་དུ་དྲང་དགོས་པ་དང་མི་དགོས་པ་ལ་
དྲང་ངེས་སུ་བྱས་པའི་ཚེ་རྗོད་བྱེད་ལ་དྲང་ངེས་སུ་དབྱེའོ།།
གཉིས་པ་ལ་མཚན་ཉིད་ཀྱི་དབང་དུ་བྱས་ནས་གསུངས་པ་དང་། མཚན་
གཞིའི་དབང་དུ་བྱས་ནས་གསུངས་པའོ། །དང་པོ་ལ། གདུལ་བྱའི་དབང་དུ་
བྱས་པ་ནི། ལམ་ལ་འཇུག་པའི་ཕྱིར་ཏུ་གསུངས་པ་ནི་དྲང་བའི་དོན་དང་།

284
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འབྲས་བུ་ལ་འཇུག་པའི་དོན་དུ་གསུངས་པ་ནི་ངེས་པའི་དོན་ཏོ། །ལམ་ནི་རང་
བཞིན་མེད་རྟོགས་ཀྱི་ཤེས་རབ་ཡིན་ལ། དེ་ལ་འཇུག་པའི་ཐབས་ནི་མི་རྟག་པ་
བསྟན་པ་སོགས་སོ། །འབྲས་བུ་ནི་མྱ་ངན་ལས་འདས་པ་ཡིན་ལ། དེ་ལ་དངོས་
སུ་འཇུག་པའི་ཐབས་ནི་རང་བཞིན་མེད་རྟོགས་སོ། །བརྗོད་བྱའི་དབང་དུ་བྱས་པ་
ནི༑ ཀུན་རྫོབ་སྟོན་པ་ནི་དྲང་བའི་དོན་དང་། །དོན་དམ་སྟོན་པ་ནི་ངེས་པའི་དོན་
ཏོ༑ ༑དེ་ཡང་ཀུན་རྫོབ་ཀྱི་རང་ལྡོག་སྒྱུ་མ་ལྟ་བུ་སྟོན་པ་ངེས་དོན་ཡིན་ཡང་གཞི་
ལྡོག་སེམས་ཅན་སོགས་སྟོན་པ་ལ་བྱའོ།།
གཉིས་པ་ནི། སེམས་ཅན་དང་གང་ཟག་སོགས་བསྟན་པ་དང་། སྟོང་
ཉིད་མཚན་མ་མེད་པ་སོགས་བསྟན་པ་རྣམས་སོ།།
གསུམ་པ་ནི། དོན་དམ་པའི་བདེན་པ་དངོས་སུ་སྟོན་པ་དང་ཚད་མ་དང་
ལྡན་པ་གཉིས་ཚོགས་ངེས་པའི་དོན་དང་། དེ་ལས་གཞན་པ་དྲང་བའི་དོན་ཏོ། །
སྔར་བཤད་པའི་དགོངས་འགྲེལ་གྱི་མདོ་སློབ་དཔོན་ཟླ་བ་གྲགས་པས་དྲང་དོན་
འབའ་ཞིག་ཏུ་འགྲེལ་ཞིང༌། སློབ་དཔོན་ལེགས་ལྡན་འབྱེད་ནི་གཞན་དབང་རང་
མཚན་པ་ཡོད་པར་གསུངས་པ་སྒྲ་ཇི་བཞིན་པར་འཆད་ལ། སློབ་དཔོན་ཀ་མ་ལ་
ཤཱི་ལ་ནི་ངོ་བོ་ཉིད་མེད་པའི་དགོངས་པ་གཏན་ལ་ཕབ་པའི་སྒོ་ནས་ཤེར་ཕྱིན་གྱི་
མདོར་ངོ་བོ་ཉིད་མེད་པར་གསུངས་པ་ངེས་པའི་དོན་དུ་མདོ་འདིས་སྒྲུབ་ཅིང་དེའི་
གཞུང་འཛུགས་པ་ཡིན་ནོ་ཞེས་འཆད་དོ།།
སྔར་བཤད་པ་དེ་རྣམས་ཀྱི་དགོས་པ་ནི། སྟོང་པ་རྟེན་འབྱུང་གི་དོན་དུ་

དཀའ་གནད་བརྒྱད་ཀྱི་བརྗེད་བྱང་། 285
རྟོགས་ནས་རང་བཞིན་རྡུལ་ཙམ་ཡང་མེད་པར་རྟོགས་པའི་ཤེས་རབ་ཀྱིས་མཚན་
འཛིན་གྱི་དམིགས་གཏད་ཐམས་ཅད་བཤིག་པ་དང་། བྱ་བྱེད་ཐམས་ཅད་དེ་ཁོ་ན་
ལ་འཐད་པའི་གཉིས་ཚོགས་ལ་མཁས་བར་བྱའོ། །སྟོང་པ་རྟེན་འབྱུང་གི་དོན་
ཞེས་པ་མིང་དོན་དུ་མི་འཐད་དེ། སྟོང་པ་མ་རྟོགས་པར་རྟེན་འབྱུང་མི་རྟོགས་པར་
འགྱུར་བའི་ཕྱིར། ཡུལ་ཡུལ་ཅན་གྱི་དོན་ཡང་མིན་ཏེ། དེའི་ཡུལ་ཅན་དུ་རྟེན་
འབྱུང་མི་རུང་བའི་ཕྱིར། བརྗོད་བྱ་རྗོད་བྱེད་ཀྱི་དོན་ཡང་མིན་ཏེ། རྟེན་འབྱུང་དེའི་
རྗོད་བྱེད་མིན་པའི་ཕྱིར། དངོས་ཤུགས་ཀྱི་དོན་དུའང་མི་རུང་སྟེ། རྟེན་འབྱུང་
དངོས་སུ་རྟོགས་པས་སྟོང་པ་ཤུགས་ལ་རྟོགས་མི་ནུས་པའི་ཕྱིར། རྣམ་བཅད་
ཡོངས་གཅོད་ཀྱི་དོན་ཡང་མིན་ཏེ། རྟེན་འབྱུང་ཡོངས་སུ་བཅད་ཀྱང་སྟོང་པ་རྣམ་
པར་གཅོད་མི་ནུས་པའི་ཕྱིར།
དེས་ན་སྟོང་པ་རྟེན་འབྱུང་གི་དོན་ཞེས་པའི་ཚིག་བརྗོད་བྱས་དབེན་པ་མིན་
ནམ་ཞེ་ན། ལྟ་བ་མི་གོ་བའི་གོང་གི་གང་ཟག་ལ་ལྟོས་ནས་སྟོང་པ་རྟེན་འབྱུང་གི་
དོན་དུ་ཁོ་བོ་ཅག་མི་སྨྲ་ཡི། རང་ང་བཞིན་རྡུལ་ཙམ་ཡང་མེད་པར་རྟོགས་པའི་ཤེས་
རབ་སྐྱེས་པ་ན་ཆོས་རྣམས་ཀྱི་ཡོད་པ་རང་ངོས་ནས་ཅུང་ཟད་ཀྱང་བཞག་ཏུ་མེད་
པར་རྟོགས་ཤིང་གཞན་ལ་ལྟོས་པའི་ཡོད་པ་ཁོ་ནར་མཐོང་བ་ན། ལྟོས་པ་ཞེས་
པའི་སྒྲའི་དོན་དངོས་སུ་ངེས་པ་ན་རང་ངོས་ནས་མེད་པའི་སྟོང་པ་ཤུགས་ལ་ངེས་
ཤིང་། སྟོང་པ་དངོས་སུ་ངེས་པའི་བློ་དེ་མ་ཐག་འདྲེན་པར་བྱེད་པ་ལ་སྟོང་པ་རྟེན་
འབྱུང་གི་དོན་དུ་གསུངས་པ་ཡིན་ནོ། །འདི་དག་གི་དོན་རྒྱས་པར་ལམ་གྱི་རིམ་

286
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་གསུངས་ཟིན་པས་བརྗེད་བྱང་དུ་མ་བྲིས་སོ།།
དགེ་བའི་བཤེས་གཉེན་གྱི་གསུང་གི་གདམས་པ་རྣམས་མི་ཉམས་པའི་
དོན་དུ། ཐེག་པ་མཆོག་གི་བརྟུལ་ཞུགས་ལ་གནས་པའི་དགེ་སློང་དར་མ་རིན་
ཆེན་གྱིས་བརྗེད་བྱང་དུ་བྲིས་པའོ། །འདིས་བསྟན་པ་རིན་པོ་ཆེ་དར་ཞིང་རྒྱས་ལ་
ཡུན་རིང་དུ་གནས་པར་གྱུར་ཅིག། །།དགེའོ།།

287
༄༅། །དབུ་མ་ལ་འཇུག་པའི་བསྡུས་དོན་
བཞུགས་སོ།།
བཻརྒྱལ་ཚབ་དར་མ་རིན་ཆེན། ༡༣༦༤-༡༤༣༢
།ན་མོ་མཉྫཤྲཱི་ཡེ། གང་གིས་རྟེན་འབྱུང་རྨི་ལམ་སྒྱུསྒྱུ་མ་དང་། །
མིག་འཕྲུལ་གཟུགས་བརྙན་ལྟ་བུར་ཐུགས་ཆུད་ནས། །གཅིག་ཏུ་བརྩེ་བའི་
བསམ་པས་འདོམས་མཛད་པ། །རྗེ་བཙུན་བླ་མ་རྣམས་ལ་ཕྱག་འཚལ་ཏེ། །
རྒྱལ་བའི་གསུང་རབ་ཀུན་གྱི་དགོངས་པའི་དོན། །དྲང་ངེས་མ་ལུས་འབྱེད་པའི་
གཞུང་ལུགས་མཆོག །ཀླུ་སྒྲུབ་ལུགས་བཟང་དེ་ཉིད་རྟོགས་ཕྱིར་དུ། །དེ་ལ་
འཇུག་པའི་བསྟན་བཅོས་བསྡུས་དོན་བྱ།།
དེ་ལ་འདིར་དབུ་མ་ལ་འཇུག་པའི་བསྟན་བཅོས་ཀྱི་བསྡུས་པའི་དོན་
གསུམ་གྱིས་རིག་པར་བྱ་སྟེ། བཤད་པ་ལ་འཇུག་པའི་བྱ་བ་དང་། བཤད་པ་ཉིད་
ཉེ་བར་དགོད་པ་དང་། བཤད་པ་མཐར་ཕྱིན་པའི་བྱ་བའོ། །དང་པོ་ལ་གཉིས།
སྙིང་རྗེ་ཆེན་པོ་ལ་ཐོག་མར་བསྟོད་པའི་རྒྱུ་མཚན་བསྟན་པ་དང་། དེ་ལ་བསྟོད་
པའོ། །དང་པོ་ལ་གཉིས། བྱང་ཆུབ་སེམས་དཔའ་ཉིད་ལ་གཙོ་བོར་བསྔགས་པ་
དང༌། དེའི་རྒྱུ་གསུམ་གྱི་ནང་ནས་སྙིང་རྗེ་ལ་ལྷག་པར་བསྔགས་པའོ། །དང་པོ་
ནི༑ ཉན་ཐོས་ཞེས་པ་རྐང་པ་བཞི་སྟེ། ཉན་ཐོས་དང་རང་སངས་རྒྱས་ཆོས་ཅན།
ཐུབ་པའི་དབང་པོ་ལས་སྐྱེས་ཏེ། དེས་རྟེན་ཅིང་འབྲེལ་བར་འབྱུང་བའི་གནས་

288 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལུགས་ཕྱིན་ཅི་མ་ལོག་པར་བསྟན་པ་ལ་བརྟེན་ནས་ཐར་པར་བགྲོད་པའི་དམན་
ལམ་པ་ཡིན་པའི་ཕྱིར། ཐུབ་པའི་དབང་པོ་ཆོས་ཅན། བྱང་ཆུབ་སེམས་དཔའ་
ལས་འཁྲུངས་ཏེ། རང་དང་རྒྱུད་གཅིག་པའི་བྱང་ཆུབ་སེམས་དཔས་ཉེར་ལེན་
དང་། རྒྱུད་ཐ་དད་པའི་བྱང་ཆུབ་སེམས་དཔས་བདག་རྐྱེན་བྱས་ནས་སྐྱེས་པའི་
ཕྱིར། མོས་སྤྱོད་ཀྱི་སས་བསྡུས་པའི་སྙིང་རྗེ་ཆེན་པོ་དང་། སྟོང་ཉིད་རྟོགས་པའི་
ཡེ་ཤེས་དང་། ཀུན་རྫོབ་བྱང་ཆུབ་ཀྱི་སེམས་གསུམ་པོ་ཆོས་ཅན། རྒྱལ་སྲས་
འཕགས་པ་རྣམས་ཀྱི་རྒྱུ་ཡིན་ཏེ། ཁྱོད་ཀྱི་སྟོབས་ཀྱིས་དེ་བསྐྱེད་དགོས་པའི་
ཕྱིར། གང་ཟག་བཞིའི་ནང་ནས་བྱང་ཆུབ་སེམས་དཔའ་ཉིད་ལ་ལྷག་པར་
བསྔགས་པའི་རྒྱུ་མཚན་ཡོད་དེ། དེ་ལ་བསྔགས་པས་དོན་གྱིས་ཐུབ་པའི་དབང་
པོ་ལ་ཡང་བསྟོད་པར་གོ་བ་དང་། མཐར་ཐུག་ཐེག་པ་གཅིག་ཏུ་སྒྲུབ་བཞེད་ནས་
དེ་ལ་བསྔགས་པའི་ཕྱིར། འདིས་མོས་སྤྱོད་ཀྱི་སྐབས་ཀྱི་ལམ་གྱི་རིམ་པ་བསྟན་
པར་དགོངས་ཏེ། སྐབས་གཞན་དུ་གསལ་བར་མ་བསྟན་པའི་ཕྱིར་དང་། ཐེག་པ་
ཆེན་པོའི་ལམ་ཀུན་བསྟན་པར་བཞེད་པའི་ཕྱིར། ཚིག་གསལ་གྱིས་བསྟན་བཅོས་
ཀྱི་འབྲེལ་བསྟན་པ་ལས་ཀྱང་ཤེས་སོ།།
གཉིས་པ་ནི། གང་ཕྱིར་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན།
སྙིང་རྗེ་ཆེན་པོ་ལ་ཐོག་མར་བསྟོད་པའི་རྒྱུ་མཚན་ཡོད་དེ། དེ་ཉིད་དཔེ་གསུམ་
བཞིན་དུ་རྒྱལ་བའི་ལོ་ཏོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་ཉེ་
བར་མཁོ་བའི་གཙོ་བོའི་ཡན་ལག་ཡིན་པས་ཐོག་མར་དེ་ལ་བསྟོད་པའི་ཕྱིར།

289
དབུ་མ་ལ་འཇུག་པའི་བསྡུས་དོན།
གཉིས་པ་ལ་གཉིས། སེམས་ཅན་ལ་དམིགས་པའི་སྙིང་རྗེ་ལ་བསྟོད་པ་དང་།
ཆོས་ལ་དམིགས་པ་དང་དམིགས་པ་མེད་པའི་སྙིང་རྗེ་ལ་བསྟོད་པའོ། །དང་པོ་
ནི། དང་པོར་ཞེས་པ་རྐང་པ་བཞི་སྟེ། སེམས་ཅན་ལ་དམིགས་པའི་སྙིང་རྗེ་ཆོས་
ཅན། ཁྱོད་ལ་བསྟོད་པར་རིགས་ཏེ། ལས་ཉོན་གྱིས་རང་དབང་མེད་པར་འཁོར་
བར་འཁོར་བའི་སེམས་ཅན་ལ་དམིགས་ནས་སྡུག་བསྔལ་མཐའ་དག་ལས་སྒྲོལ་
བར་འདོད་པའི་རྣམ་པས་ཁྱད་པར་དུ་བྱས་པའི་བློ་ཡིན་པའི་ཕྱིར། དམིགས་པའི་
ཁྱད་པར་སེམས་ཅན་རྫས་ཡོད་དགོས་པ་མིན་ཏེ། སྟོང་ཉིད་རྟོགས་པའི་བྱང་ཆུབ་
སེམས་དཔའ་རྣམས་ལ་ཡང་འདི་ཡོད་ཅིང་། སེམས་ཅན་དམིགས་ཡུལ་དུ་བྱས་
པའི་ཚེ་ཕུང་པོ་ཆོས་ཙམ་དང་རང་བཞིན་མེད་པས་ཁྱད་པར་དུ་མ་བྱས་པར་
སེམས་ཅན་ཙམ་ལ་དམིགས་པས་སེམས་ཅན་ལ་དམིགས་པ་ཞེས་བྱའོ། །གཉིས་
བ་ནི། འགྲོ་བ་ཞེས་པ་རྐང་པ་གཉིས་ཏེ། བསྒྲུབ་བྱའི་ཆོས་སྔ་མ་ལ། ཆོས་ལ་
དམིགས་པ་དང༌། དམིགས་པ་མེད་པའི་སྙིང་རྗེ་གཞིར་བཟུང་ནས་རྒྱུ་མཚན་
ནི། རགས་པའི་བདག་གིས་སྟོང་པའི་ཕུང་པོ་ཆོས་ཙམ་ལ་སེམས་ཅན་དུ་
བཏགས་པ་ལ་དམིགས་པ་དང་། རང་བཞིན་གྱིས་དབེན་པའི་རྣམ་པ་ཅན་གྱི་
སེམས་ཅན་ལ་དམིགས་ནས་སྡུག་བསྔལ་མཐའ་དག་ལས་སྒྲོལ་བར་འདོད་པའི་
རྣམ་པས་ཁྱད་པར་དུ་བྱས་པ་ཅན་ནོ། །ཡང་ན་གཞུང་གོང་འོག་གཉིས་ཀ་ལ་སྙིང་
རྗེ་ཆེན་པོ་ལ་བསྟོད་པར་འོས་ཏེ། སེམས་ཅན་མཐའ་དག་སྡུག་བསྔལ་ལས་སྒྲོལ་
བའི་བྱེད་ལས་ཅན་ཡིན་པའི་ཕྱིར་ཞེས་སྦྱར་རོ།།

290
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་བ་བཤད་པ་ཉིད་ཉེ་བར་དགོད་པ་ལ་གཉིས། རྒྱུའི་ས་དང༌།
འབྲས་བུའི་སའོ། །དང་པོ་ལ་གཉིས་ཏེ། ས་བཅུའི་རང་བཞིན་དང་། དེ་དག་གི་
གནས་སྐབས་སུ་ཐོབ་པའི་ཡོན་ཏན་ནོ། །དང་པོ་ལ་བཅུ་ཡོད་པའི་དང་པོ་དོན་
དམ་སེམས་བསྐྱེད་ཀྱི་ཐོག་མར་རབ་ཏུ་དགའ་བའི་ས་ལ་གསུམ། མིང་གི་ཁྱད་
པར་གྱིས་མདོར་བསྟན་པ་དང་། ཡོན་ཏན་གྱིས་རྒྱས་པར་བཤད་པ་དང་། མིང་
གི་དོན་གྱིས་མཇུག་བསྡུ་བའོ། །དང་པོ་ལ་གཉིས་ཏེ། རྟོགས་པའི་མིང་གི་ཁྱད་
པར་དང་། གང་ཟག་གི་མིང་གི་ཁྱད་པར་རོ། །དང་པོ་ནི། རྒྱལ་བའི་ཞེས་པ་
རྐང་པ་བཞི་སྟེ། སྙིང་རྗེའི་དབང་གིས་འགྲོ་བ་སྒྲོལ་བའི་ཕྱིར་དུ་སྨོན་ལམ་འབུམ་
ཕྲག་གྲངས་མེད་པ་བཅུ་འདེབས་པར་བྱེད་པའི་མཐོང་ལམ་པའི་མཉམ་བཞག་ཡེ་
ཤེས་ཆོས་ཅན། རྒྱུའི་གནས་སྐབས་སུ་དོན་དམ་སེམས་བསྐྱེད་བཅུར་ཕྱེ་བའི་
སེམས་དང་པོ་ཞེས་བརྗོད་པར་བྱ་སྟེ། ས་རབ་དགའ་ཞེས་པའི་མིང་གིས་ཁྱད་
པར་དུ་བྱས་པའི་མཉམ་གཞག་ཡེ་ཤེས་ཡིན་པའི་ཕྱིར། གཉིས་པ་ནི། དེ་ནས་
ཞེས་པ་རྐང་པ་གཉིས་ཏེ། བྱང་སེམས་མཐོང་ལམ་པ་ཆོས་ཅན། དོན་དམ་པའི་
བྱང་ཆུབ་སེམས་དཔའ་ཞེས་པའི་མིང་གིས་བསྙད་པར་བྱ་སྟེ། དོན་དམ་སེམས་
བསྐྱེད་རྒྱུད་ལ་ལྡན་པའི་སེམས་དཔའ་ཡིན་པའི་ཕྱིར།
གཉིས་པ་ལ་གཉིས། ཡོན་ཏན་གྱི་དབྱེ་བ་དང་། སྦྱིན་པའི་ཕར་ཕྱིན་བྱེ་
བྲག་ཏུ་བཤད་པའོ། །དང་པོ་ལ་གཉིས། དངོས་དང་། ཉན་རང་ལས་ཐབས་
ཤེས་ཁྱད་པར་དུ་འཕགས་པར་སྒྲུབ་པའོ། །དང་པོ་ལ་ལྔ་། རིགས་ཀྱི་ཁྱད་པར་

191
དབུ་མ་ལ་འཇུག་པའི་བསྡུས་དོན།
དང༌། སྤངས་པའི་ཁྱད་པར་དང་། རྟོགས་པའི་ཁྱད་པར་དང་། ནུས་པའི་ཁྱད་
པར་དང༌། དཔེའོ། །དང་པོ་གསུམ་ནི། འདི་ནི་ཞེས་པ་རྐང་པ་གསུམ་རིམ་པ་
བཞིན་ཏེ། དེ་ཆོས་ཅན། དེ་བཞིན་གཤེགས་པའི་རིགས་ཅན་ཡིན་ཏེ། སོ་སྐྱེས་
དང་ཉན་རང་གི་ས་ལས་འདས་ཤིང་ཀུན་ཏུ་འོད་ཀྱི་སའི་རྗེས་སུ་འགྲོ་བའི་ལམ་
སྐྱེས་པའི་སློབ་ལམ་པ་ཡིན་པའི་ཕྱིར། ཀུན་སྦྱོར་གསུམ་སྤངས་པའི་བྲལ་བ་དང་
ལྡན་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར། ཆོས་ཉིད་ཀྱི་
རོ་མྱོང་བའི་དགའ་བ་མཆོག་ཏུ་གྱུར་པ་དང་ལྡན་ཏེ། ས་དང་པོའི་སྐྱོན་དང་བྲལ་
བའི་སེམས་དཔའ་ཡིན་པའི་ཕྱིར། བཞི་པ་ལ་གསུམ། རྫུ་འཕྲུལ་གྱི་ནུས་པ་
དང་། ས་གོང་མ་གནོན་པའི་ནུས་པ་དང་། ངན་འགྲོ་དང་བྱིས་པའི་རྒུད་པ་
འགོག་པའི་ནུས་པའོ། །དེ་རྣམས་འཇིག་རྟེན་ཞེས་པའི་རྐང་པ་གཅིག་དང་།
གཅིག་དང་། གཉིས་ཀྱིས་རིམ་པ་བཞིན་ཏེ། དེ་ཆོས་ཅན། དུས་གཅིག་ལ་འཇིག་
རྟེན་གྱི་ཁམས་བརྒྱ་གཡོ་ནུས་ཏེ། ས་དང་པོས་བསྡུས་པའི་རྫུ་འཕྲུལ་ལ་མངའ་
བརྙེས་པའི་ཕྱིར། ས་འོག་མ་ནས་གོང་མ་གནོན་ཅིང་འགྲོ་སྟེ། ས་འོག་མའི་ཡོན་
ཏན་ལས་མི་ལྡོག་པའི་ཆོས་མངོན་དུ་གྱུར་ཅིང་གོང་མ་གནོན་པ་ལ་སྤྲོ་བ་ཆེ་བའི་
ཕྱིར། ངན་འགྲོའི་ལམ་མཐའ་དག་འགགས་ཏེ། མི་དགེ་བ་མི་བྱེད་པའི་སྡོམ་པ་
ཐོབ་ཅིང་ངན་འགྲོར་སྐྱེ་བ་ལ་འགོག་པ་གཉིས་ཀྱང་ཐོབ་པའི་ཕྱིར། སོ་སྐྱེའི་ས་
དང་བྱིས་པའི་རྒུད་པ་ལས་འདས་ཏེ། ཡོན་ཏན་བརྒྱ་ཕྲག་བཅུ་གཉིས་ལ་མངའ་
བརྙེས་པའི་ཕྱིར། ལྔ་པ་ནི། འདི་ནི་ཞེས་པ་རྐང་པ་གཅིག་སྟེ། དེ་ཆོས་ཅན།

292
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཕགས་པ་རྒྱུན་ཞུགས་དང་ཆོས་མཚུངས་པའི་རྒྱུ་མཚན་ཡོད་དེ། དེ་ཉིད་རང་
དང་རྗེས་སུ་མཐུན་པའི་འཕགས་པའི་ཆོས་ཐོབ་པའི་སྐྱོན་དང་བྲལ་ཞིང་ཡོན་ཏན་
འབྱུང་བ་བཞིན་དུ། ཁྱོད་ཀྱང་ཐེག་པ་ཆེན་པོའི་ས་ཐོབ་པ་ལ་རང་དང་འཚམས་
པའི་སྐྱོན་ཟད་ཅིང་ཡོན་ཏན་ཐོབ་པའི་ཕྱིར།
གཉིས་པ་ནི། རྫོགས་པའི་ཞེས་པ་རྐང་པ་བཞི་སྟེ། དེ་ཆོས་ཅན། ཉན་
རང་ལས་ལྷག་པའི་བསམ་པ་ཁྱད་པར་དུ་འཕགས་ཏེ། སེམས་ཅན་ཐམས་ཅད་
ཀྱི་ཕྱིར་དུ་ཐུབ་པའི་དབང་པོའི་གོ་འཕང་ཐོབ་པར་དམ་བཅས་ཤིང་གོང་ནས་གོང་
དུ་འཕེལ་བཞིན་པ་ཡིན་པའི་ཕྱིར། ས་བདུན་པ་ཐོབ་པའི་ཚེ་ཤེས་རབ་ཀྱི་སྟོབས་
ཀྱིས་ཀྱང་ཟིལ་གྱིས་གནོན་ནུས་ཏེ། དེ་ཐོབ་པའི་ཚེ་སྐད་ཅིག་རེ་རེ་ལ་དེ་བཞིན་
ཉིད་ལ་མངོན་སུམ་དུ་འཇུག་ལྡང་བྱེད་ནུས་པའི་ཕྱིར།
གཉིས་པ་ལ་གསུམ། ས་དེར་སྦྱིན་པ་ལྷག་པར་བསྟན་པ་དང༌། སྦྱིན་
པའི་ཕན་ཡོན་བརྗོད་པ་དང་། དབྱེ་བའོ། །དང་པོ་ལ་གཉིས། དངོས་དང་།
སྦྱིན་པའི་ཡོན་ཏན་ཁྱད་པར་ཅན་གཞན་གྱི་གོ་བྱེད་དུ་བསྟན་པའོ། །དང་པོ་ནི། དེ་
ཚེ་ཞེས་པ་རྐང་པ་གཉིས་ཏེ། དེ་ཆོས་ཅན། རྣམ་མཁྱེན་གྱི་རྒྱུ་ཕར་ཕྱིན་བཅུའི་དང་
པོ་སྦྱིན་པའི་ཕར་ཕྱིན་ཁྱོད་ལ་ལྷག་པར་ལྡན་ཏེ། སྦྱིན་པའི་མི་མཐུན་ཕྱོགས་དང་
བྲལ་ཞིང་དོན་དམ་སེམས་བསྐྱེད་དང་པོ་ལ་གནས་བཞིན་པ་ཡིན་པའི་ཕྱིར།
གཉིས་པ་ནི། རང་ཤ་ཞེས་པ་རྐང་པ་གཉིས་ཏེ། དེ་ཆོས་ཅན། སྦྱིན་པས་ཁྱོད་ལ་
རང་ལས་བློ་དམན་པའི་གང་ཟག་གི་མངོན་སུམ་ཚད་མ་ལ་སྣང་དུ་མི་རུང་བའི་

195
དབུ་མ་ལ་འཇུག་པའི་བསྡུས་དོན།
ཡོན་ཏན་གྱི་ཁྱད་པར་དཔོག་པའི་རྒྱུ་བྱེད་དེ། ཁྱོད་བདག་པས་གཞན་གཅེས་པའི་
རྟོགས་པ་ལ་མི་འཁྲུལ་བའི་རང་གི་ལུས་གྱི་ཤ་སྦྱིན་པར་གཏོང་པ་ལ་གུས་པར་
མཐོང་བའི་ཕྱིར།
གཉིས་པ་ལ་གསུམ། ཐོག་མར་སྦྱིན་པའི་གཏམ་མཛད་པའི་རྒྱུ་མཚན་
དང་། སྙིང་རྗེ་ཡོད་མེད་ཀྱི་སྦྱིན་པ་ལ་ཐུན་མོང་དུ་བསྔགས་པ་དང་། བྱང་ཆུབ་
སེམས་དཔའི་སྦྱིན་པ་ལ་ཁྱད་པར་དུ་བསྔགས་པའོ། །དང་པོ་ནི། སྐྱེ་བོ་ཞེས།
རྐང་པ་བཞི་སྟེ། ཤེས་བྱ་ཆོས་ཅན། ཐུབ་པས་ཕར་ཕྱིན་རྣམས་ཀྱི་ཐོག་མར་སྦྱིན་
པའི་གཏམ་མཛད་པའི་རྒྱུ་མཚན་ཡོད་དེ། ཕར་ཕྱིན་གཞན་ལས་སྦྱིན་པ་ལ་འགོད་
པ་སླ་ཞིང་། ཚོར་བ་སྡུག་བསྔལ་མངོན་གྱུར་ཟིལ་གྱིས་གནོན་པའི་སྡུག་བསྔལ་
ཕྱིར་བཅོས་ཀྱི་བདེ་བའི་རྒྱུར་གྱུར་པའི་ལོངས་སྤྱོད་དེ་ཡང་སྦྱིན་པ་བཏང་བ་ལས་
འབྱུང་བར་གཟིགས་ནས་ཐོག་མར་དེའི་གཏམ་མཛད་པའི་ཕྱིར།
གཉིས་པ་ལ་གསུམ། སྙིང་རྗེ་མེད་པའི་གང་ཟག་གི་སྦྱིན་པའི་བསྔགས་
པ་དང་། སྙིང་རྗེ་ཅན་གྱི་སྦྱིན་པའི་བསྔགས་པ་དང༌། ཐུན་མོང་གི་དོན་བསྡུ་
བའོ། །དང་པོ་ལ་གཉིས། དེའི་སྦྱིན་པ་མངོན་མཐོའི་རྒྱུར་བསྟན་པ་དང་། ངེས་
ལེགས་ཀྱི་རྒྱུར་བསྟན་པའོ། །དང་པོ་ནི། སྙིང་རྗེ་ཞེས་པ་རྐང་པ་བཞི་སྟེ། དེ་ཆོས་
ཅན། སྙིང་རྗེ་མེད་པའི་གང་ཟག་གི་སྦྱིན་པ་མངོན་མཐོའི་རྒྱུར་འགྱུར་ཏེ། གང་
ཟག་དེས་རང་བདེ་འབའ་ཞིག་གི་ཕྱིར་དུ་སྦྱིན་པ་བཏང་བས་སྡུག་བསྔལ་ཕྱིར་
བཅོས་ཀྱི་བདེ་བའི་རྒྱུར་གྱུར་བའི་ལོངས་སྤྱོད་འགྲུབ་པའི་ཕྱིར། གཉིས་པ་ནི།

294
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདི་ཡང་ཞེས་པ་རྐང་པ་བཞི་སྟེ། དེ་ཆོས་ཅན། གང་ཟག་དེའི་སྦྱིན་པའང་ངེས་
ལེགས་ཀྱི་རྒྱུར་འགྱུར་ཏེ། དེའི་སྦྱིན་གནས་སུ་སྐབས་འགར་འཕགས་པའི་སྐྱེ་བོ་
དང་འཕྲད་ནས་དེས་ཐར་ལམ་བསྟན་པའི་སྟོབས་ཀྱིས་སྲིད་པ་འགོག་ཅིང་ཐར་པ་
འཐོབ་པའི་ཕྱིར། གཉིས་པ་ནི། འགྲོ་ལ་ཞེས་པ་རྐང་པ་གཉིས་ཏེ། དེ་ཆོས་
ཅན། བྱང་ཆུབ་སེམས་དཔའ་དུས་ཀུན་ཏུ་སྦྱིན་པ་ལ་དགའ་བའི་རྒྱུ་མཚན་ཡོད་
ཨང
ཏེ༑ ༑དེ་ལ་སྦྱིན་པ་གཏོང་བའི་ཚེ་སློང་བ་པོ་ཡིད་ཚིམ་པར་མཐོང་བ་ཙམ་གྱིས་
དགའ་བ་ཕུལ་དུ་ཕྱིན་པ་སྐྱེས་པའི་ཕྱིར། གསུམ་པ་ནི། གང་ཕྱིར་བརྩེ་བདག་
ཅེས་པ་རྐང་པ་གཉིས་ཏེ། དེ་ཆོས་ཅན། སྦྱིན་པའི་གཏམ་བདེ་ལེགས་ཀུན་གྱི་རྩ་
བ་ཡིན་ཏེ། སྙིང་རྗེ་ཡོད་མེད་གཉིས་ཀའི་སྦྱིན་པས་མངོན་མཐོ་དང་ངེས་ལེགས་
ཀྱི་རྒྱུ་བྱེད་པའི་ཕྱིར།
གསུམ་པ་ལ་གཉིས། བྱང་ཆུབ་སེམས་དཔའ་སྦྱིན་པ་ལ་ལྷག་པར་གུས་
པའི་རྒྱུ་མཚན་དང་། དེའི་སྦྱིན་པ་ཕར་ཕྱིན་གཞན་གྱི་རྒྱུར་བསྟན་པའོ། །དང་པོ་
ནི། ཇི་ལྟར་ཞེས་པ་རྐང་པ་བཞི་སྟེ། དེ་ཆོས་ཅན། ས་ཐོབ་པའི་བྱང་ཆུབ་སེམས་
དཔའ་སྦྱིན་པ་གཏོང་བ་ལ་ལྷག་པར་གུས་པའི་རྒྱུ་མཚན་ཡོད་དེ། དེས་ཕྱི་ནང་གི་
བདོག་པ་ཐམས་ཅད་བཏང་བས་ཕུལ་དུ་ཕྱིན་པའི་བདེ་བ་སྐྱེ་བའི་ཕྱིར། དེར་
ཐལ། སློང་བའི་གཏམ་ཐོས་པའི་སྟོབས་ལས་འོངས་པའི་རྒྱལ་སྲས་འཕགས་
པའི་བདེ་བ་དེ། ཉན་རང་འཕགས་པ་རྣམས་མྱ་ངན་ལས་འདས་པའི་དབྱིངས་སུ་
ཞུགས་པའི་བདེ་བ་ལས་ཀྱང་ཆེས་ལྷག་པའི་ཕྱིར། གཉིས་པ་ནི། ལུས་བཅད་

དབུ་མ་ལ་འཇུག་པའི་བསྡུས་དོན། 295
ཅེས་པ་རྐང་པ་བཞི་སྟེ། ཤེས་བྱ་ཆོས་ཅན། རྒྱལ་སྲས་འགའ་ཞིག་གི་སྦྱིན་པ་
བརྩོན་འགྲུས་ཁྱད་པར་ཅན་གྱི་རྒྱུར་འགྱུར་ཏེ། ཆགས་པ་མེད་པའི་ས་མ་ཐོབ་
པའི་བྱང་ཆུབ་སེམས་དཔའ་རང་གི་ཤ་བཅད་ནས་སྦྱིན་པ་གཏོང་བའི་ཚེ་ལུས་ཀྱི་
སྡུག་བསྔལ་ཉམས་སུ་མྱོང་བ་ལ་དཔགས་ནས་དེ་ལས་སྟོང་འགྱུར་གྱིས་ལྷག་
པར་འཕེལ་བའི་གཞན་གྱི་སྡུག་བསྔལ་རང་གི་བ་ལྟ་བུར་མཐོང་ནས་དེ་བཅད་པའི་
ཆེད་དུ་བརྩོན་འགྲུས་ལྷག་པར་རྩོམ་པའི་ཕྱིར། ཡང་ན་རང་གི་སྡུག་བསྔལ་ལ་
དཔགས་ནས་གཞན་གྱི་སྡུག་བསྔལ་མི་བཟོད་པ་རང་གི་མྱོང་བ་ལྟ་བུའི་ཚུལ་དུ་
རིག་ནས་དེ་བཅད་པའི་ཆེད་དུ་བརྩོན་པའི་ཕྱིར། ཞེས་པའོ།།
གསུམ་པ་ནི། སྦྱིན་པ་ཞེས་པ་རྐང་པ་བཞི་སྟེ། དེ་ཆོས་ཅན། སྦྱིན་པའི་
ཕར་ཕྱིན་ལ་གཉིས་སུ་དབྱེར་ཡོད་དེ། སྦྱིན་པའི་ལས་བྱ་བྱེད་གསུམ་རང་བཞིན་
གྱིས་སྟོང་པར་མངོན་སུམ་དུ་རྟོགས་པའི་འཇིག་རྟེན་ལས་འདས་པའི་སྦྱིན་པའི་
ཕར་ཕྱིན་དང་། ས་དང་པོའི་རྗེས་ཐོབ་ཀྱིས་བསྡུས་པའི་ཆོས་འཇིག་རྟེན་པར་གྱུར་
བའི་སྦྱིན་པ་གཉིས་སུ་ཡོད་པའི་ཕྱིར། འདི་ནི་ཀུན་རྫོབ་བདེན་པས་བསྡུས་པའི་
སྦྱིན་པའི་ལས་བྱ་བྱེད་གསུམ་ལ་དམིགས་པ་དང་བཅས་ཤིང་། དེ་ཡང་ས་དང་
པོས་བསྡུས་པའི་གཏོང་བའི་སེམས་པ་ཡིན་གྱི། ལས་བྱ་བྱེད་གསུམ་བདེན་པར་
འཛིན་པ་ལ་མི་བྱ་སྟེ། དེ་ལྟ་ན་ཕར་ཕྱིན་གྱི་མིང་བཏགས་ནས་ཀྱང་བསྟན་པ་མི་
རིགས་པའི་ཕྱིར་རོ། །འཇིག་རྟེན་པའི་ཐ་སྙད་ཀྱང་གཉིས་སྣང་ཅན་གྱི་བློ་ལ་
བཞག་པའོ། །གལ་ཏེ་གང་ཟག་འཇིག་རྟེན་པ་སོ་སོ་སྐྱེ་བོའི་སྦྱིན་པ་བསྟན་པར་

296
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདོད་ན་ཡང་བདེན་འཛིན་ལ་རྣམ་པ་ཐམས་ཅད་དུ་བྱར་མི་རུང་ངོ༌། །གསུམ་པ་
སའི་མིང་དོན་གྱིས་མཇུག་བསྡུ་བ་ནི། དེ་ལྟར་ཞེས་པ་རྐང་པ་བཞི་སྟེ། ས་དང་པོ་
ལ་གནས་པའི་བྱང་ཆུབ་སེམས་དཔའ་ཆོས་ཅན། ནོར་བུ་ཆུ་ཤེལ་ལས་གྲུབ་པའི་
ཟླ་བའི་དཀྱིལ་འཁོར་ཆ་ཐམས་ཅད་ཡོངས་སུ་རྫོགས་པ་བཞིན་དུ་ས་དང་པོའི་མི་
མཐུན་ཕྱོགས་ཐམས་ཅད་ལས་རྒྱལ་ནས་རྣམ་པར་གནས་ཏེ། ས་དང་པོའི་ཡོན་
ཏན་རྫོགས་པར་ཐོབ་པའི་སེམས་དཔའ་ཡིན་པའི་ཕྱིར། སེམས་བསྐྱེད་པ་དང་པོ་
བཤད་ཟིན་ཏོ།།
》
 གཉིས་པ་ས་དྲི་མ་མེད་པ་ལ་གསུམ། མིང་གི་ཁྱད་པར་གྱིས་མདོར་
བསྟན། ཡོན་ཏན་གྱིས་རྒྱས་པར་བཤད། མིང་དོན་གྱིས་མཇུག་བསྡུ་བའོ། །དང་
པོ་ནི། དེ་ཚུལ་ཞེས་པ་རྐང་པ་གཉིས་ཏེ། ས་གཉིས་པའི་མཉམ་གཞག་ཡེ་ཤེས་
ཆོས་ཅན། དྲི་མ་མེད་པའི་ས་ཞེས་བྱ་སྟེ། རྨི་ལམ་དུ་ཡང་འཆལ་ཚུལ་གྱི་དྲི་མ་
སྤངས་པས་རབ་ཏུ་ཕྱེ་བའི་དོན་དམ་སེམས་བསྐྱེད་གཉིས་པ་ཡིན་པའི་ཕྱིར། རྨི་
ལམ་དུ་འཆལ་ཚུལ་གྱི་དྲི་མ་སྤངས་པར་ཐལ། ཚུལ་ཁྲིམས་ཀྱི་ཕར་ཕྱིན་རྫོགས་
པའི་ཕྱིར། གཉིས་པ་ལ་གསུམ། ས་དེར་ཚུལ་ཁྲིམས་ལྷག་པར་བསྟན་པ་དང་།
ཚུལ་ཁྲིམས་ཀྱི་བསྔགས་པ་དང་། ཚུལ་ཁྲིམས་ཀྱི་ཕར་ཕྱིན་གྱི་དབྱེ་བའོ། །དང་
པོ་ལ་གཉིས། ཚུལ་ཁྲིམས་ཀྱི་ཡོན་ཏན་རྫོགས་པ་དང་། སྐྱོན་ཟད་པར་བསྟན་
པའོ། །དང་པོ་ལ་གསུམ། སྤོང་བདུན་ཀུན་སློང་དང་བཅས་པ་ངང་གིས་འཕེལ་
བ་དང་། ས་དང་པོ་ལ་ལྟོས་ཏེ་ཆེས་ཡོངས་སུ་དག་པ་དང༌། དེའི་ཤེས་བྱེད་

197
དབུ་མ་ལ་འཇུག་པའི་བསྡུས་དོན།
དོ༑ ༑དེ་གསུམ། ལུས་ངག་ཅེས་པ་རྐང་པ་གཉིས་དང༌། གཉིས་དང་། གཉིས་
ཀྱི་རིམ་པ་བཞིན་ཏེ། ས་གཉིས་པ་བ་ཆོས་ཅན། དགེ་བའི་ལས་ལམ་བཅུ་ངང་
གིས་གསོག་པར་བྱེད་དེ། ལུས་ངག་ཡིད་ཀྱི་རྒྱུ་བ་བཅས་རང་གི་ཁ་ན་མ་ཐོ་བ་ས་
བོན་དང་བཅས་པ་དག་པས་རབ་ཏུ་ཕྱེ་བའི་ས་བརྙེས་པའི་ཕྱིར། ས་བཅུ་པར།
ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་དྲི་མ་མེད་པ་ལ་གནས་པའི་
བྱང་ཆུབ་སེམས་དཔའ་ནི་རང་བཞིན་གྱིས་སྲོག་གཅོད་པ་སྤངས་པ་ཡིན་ཏེ། ཞེས་
སོགས་གསུངས་པ་ཆོས་ཅན། དགེ་བའི་ལས་ལམ་བཅུ་པོ་ས་དང་པོ་ལ་གནས་
པས་མི་གསོག་པར་བསྟན་པ་མ་ཡིན་ཏེ། ས་དང་པོ་ལ་ལྟོས་ཏེ་ས་གཉིས་པའི་
སྐབས་སུ་ཆེས་ཡོངས་སུ་དག་ཅིང་འཕེལ་བར་བསྟན་པ་ཙམ་ཡིན་པའི་ཕྱིར། ས་
གཉིས་པའི་སྐབས་སུ་དེ་ལས་ཆེས་ཡོངས་སུ་དག་པར་ཐལ། ས་གཉིས་པ་བ་དེ་
ས་དང་པོ་བ་ལས་དབང་པོ་བསྡམས་པ་མཆོག་ཏུ་གྱུར་པས་ཞི་ཞིང་འོད་ཆགས་
པའི་ཕྱིར། །
གཉིས་པ་ལ་གཉིས། ཚུལ་ཁྲིམས་ཀྱི་སྐྱོན་ངོས་བཟུང་བ་དང་། དེས་
དག་པར་བསྟན་པའོ། །དང་པོ་ནི། གལ་ཏེ་ཞེས་པ་རྐང་པ་གཉིས་ཏེ་ཆོས་ཀྱི་དེ་
ཉིད་མ་རྟོགས་པའི་དགེ་སློང་ཆོས་ཅན། ཚུལ་ཁྲིམས་ཀྱི་དྲི་མ་མཐའ་དག་དང་
བྲལ་བ་མ་ཡིན་ཏེ། ཚུལ་ཁྲིམས་བདེན་པར་བཟུང་ནས་བདག་ཚུལ་ཁྲིམས་རྣམ་
དག་དང་ལྡན་ནོ་སྙམ་དུ་རློམ་པའི་ཕྱིར། གཉིས་པ་ནི། དེ་ཕྱིར་ཞེས་པ་རྐང་པ་
གཉིས་ཏེ། ས་གཉིས་པ་བ་ཆོས་ཅན། སྲོག་གཅོད་སོགས་གཞི་གང་ལས་སྤོང་བ་

298
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་། གང་ཞིག་སྤོང་བ་དང་། གང་གིས་སྤོང་བ་གསུམ་ལ་བདེན་པར་འཛིན་པ་
དང་། དེ་གསུམ་བདེན་གྲུབ་བཀག་པ་བདེན་པར་འཛིན་པའི་ཀུན་བཏགས་
དང་། ལྷན་སྐྱེས་ཀྱི་ས་བོན་སྤངས་པ་ཡིན་ཏེ། ཚུལ་ཁྲིམས་ཀྱི་དྲི་མ་མཐའ་དག་
དང་བྲལ་བའི་ས་བརྙེས་པའི་ཕྱིར།
གཉིས་པ་ལ་གསུམ། ཚུལ་ཁྲིམས་མ་བསྲུང་བའི་ཉེས་དམིགས།
བསྲུང་བའི་ཕན་ཡོན། ས་གཉིས་པའི་ཚུལ་ཁྲིམས་ལ་ལྷག་པར་བསྔགས་པའོ། །
དང་པོ་ལ་གསུམ། ཚུལ་ཁྲིམས་འཆལ་ན་ངན་འགྲོར་ལྟུང་བ་དང་། དེར་ལྟུང་ན་
སྦྱིན་པའི་འབྲས་བུ་ལ་རྒྱུན་མི་ཆད་དུ་ལོངས་སྤྱོད་མི་ནུས་པ་དང་། ངན་སོང་ལས་
ཀྱང་ཐོར་བར་དཀའ་བའོ། །དང་པོ་ནི། སྦྱིན་པས་ཞེས་པ་རྐང་པ་གཉིས་ཏེ།
ཤེས་བྱ་ཆོས་ཅན། ཚུལ་ཁྲིམས་འཆལ་ན་ལོངས་སྤྱོད་ཡོད་ཀྱང་དེ་ལ་ལོངས་སྤྱོད་
པའི་ལུས་རྟེན་ཁྱད་པར་ཅན་རྙེད་པར་དཀའ་སྟེ། དེ་འཆལ་ན་ངན་འགྲོར་ལྟུང་
བའི་ཕྱིར། ཡང་ན་སྦྱིན་པས་ལོངས་སྤྱོད་དང་ལྡན་ཡང་ཚུལ་ཁྲིམས་འཆལ་ན་
བདེ་འགྲོའི་རྟེན་ལ་ལོངས་སྤྱོད་མི་ནུས་ཏེ། དེ་འཆལ་ན་ངན་འགྲོར་ལྷུང་ནས་སྦྱིན་
འབྲས་ལ་ལོངས་སྤྱོད་པ་ཙམདུ་ཟད་པའི་ཕྱིར། གཉིས་པ་ནི། སྐྱེད་བཅས་ཞེས་
པ་རྐང་པ་གཉིས་ཏེ། དེ་ཆོས་ཅན། ཚུལ་ཁྲིམས་འཆལ་ན་ལོངས་སྤྱོད་རྒྱུན་མི་
འཆད་དུ་མི་འབྱུང་སྟེ། དེ་འཆལ་ན་ངན་འགྲོར་སྐྱེས་ནས་སྔར་གྱི་སྦྱིན་པ་བཏང་
བའི་འབྲས་བུ་སྐྱེད་དང་བཅས་པ་ལོངས་སྤྱོད་པས་ཟད། ཕྱི་མའི་དོན་དུ་སྦྱིན་པ་
སྤེལ་བར་མི་བྱེད་པས་ལོངས་སྤྱོད་འབྱུང་བའི་རྩབའང་ཟད་པའི་ཕྱིར། ཡང་ན་རྩ་

299
དབུ་མ་ལ་འཇུག་པའི་བསྡུས་དོན།
བ་དང་ལོ་ཏོག་གཉིས་ཀ་སྔར་གྱི་སྦྱིན་པ་བཏང་བ་ལ་སྦྱར་ཏེ། སྦྱིན་པའི་ངོས་སྐལ་
གྱི་འབྲས་བུ་གང་འབྱུང་བ་དེ་རྩ་བ་ཡིན་ལ་དེ་ཚུལ་ཁྲིམས་ཀྱིས་འཕེལ་བར་བྱས་
པས་སྐྱེད་དོ། །གསུམ་པ་ནི། གང་ཚེ་ཞེས་པ་རྐང་པ་བཞི་སྟེ། ཚུལ་འཆལ་ངན་
འགྲོར་ལྷུང་བ་དེ་ཆོས་ཅན། རང་དབང་མེད་པའི་ངན་འགྲོ་ལས་ཐར་བར་དཀའ་
སྟེ༑ བདེ་འགྲོར་རང་དབང་དུ་གནས་པའི་ཚེ་ཡང་ངན་འགྲོའི་གཡང་ཁ་ནས་སྡིག་
ལྟུང་བསྡམས་ཏེཏེ་རང་ཉིད་འཛིན་པར་མི་བྱེད་པའི་ཕྱིར།
གཉིས་པ་ལ་གསུམ། སྦྱིན་པའི་གཏམ་མཛད་པའི་རྗེས་སུ་ཚུལ་ཁྲིམས་
ཀྱི་གཏམ་མཛད་པའི་རྒྱུ་མཚན་དང་། ཚུལ་ཁྲིམས་རྣམ་དག་བར་མ་ཆད་དུ་ལྡན་
ན་སྦྱིན་སོགས་ཀྱི་འབྲས་བུ་རྒྱུན་ཆད་མི་སྲིད་པ་དང་། ཚུལ་ཁྲིམས་མངོན་མཐོ་
ངེས་ལེགས་ཀུན་གྱི་རྒྱུར་བསྟན་པའོ། །དང་པོ་ནི། དེ་ཕྱིར་ཞེས་པ་རྐང་པ་གཉིས་
ཏེ༑ ཤེས་བྱ་ཆོས་ཅན། སྟོན་པས་སྦྱིན་པའི་གཏམ་གྱི་རྗེས་སུ་ཚུལ་ཁྲིམས་ཀྱི་
གཏམ་མཛད་པའི་རྒྱུ་མཚན་ཡོད་དེ། སྦྱིན་སོགས་ཀྱི་ཡོན་ཏན་རྣམས་ཚུལ་ཁྲིམས་
ཀྱི་རྗེས་སུ་འགྲོ་དགོས་པས་ཡོན་ཏན་གཞན་རྣམས་ཆུད་མི་ཟ་བར་བྱ་བའི་ཕྱིར་དུ་
དེའི་རྗེས་སུ་ཚུལ་ཁྲིམས་ཀྱི་གཏམ་མཛད་པའི་ཕྱིར། གཉིས་པ་ནི། ཡོན་ཏན་
ཞེས་པ་རྐང་པ་གཉིས་ཏེ། དེ་ཆོས་ཅན། སྦྱིན་སོགས་ཚུལ་ཁྲིམས་ཀྱི་ཞིང་དུ་
འཕེལ་ན། འབྲས་བུ་རྒྱུན་མི་ཆད་དུ་འབྱུང་བ་སྟེ། ཚུལ་ཁྲིམས་ཡོན་ཏན་ཀུན་གྱི་
རྟེན་གྱི་གཙོ་བོར་བསྔགས་པའི་ཕྱིར། གསུམ་པ་ནི། སོ་སོའི་ཞེས་པ་རྐང་པ་བཞི་
སྟེ༑ དེ་ཆོས་ཅན། ཚུལ་ཁྲིམས་ཡོན་ཏན་ཀུན་གྱི་གཞིར་བསྔགས་ཏེ། མངོན་མཐོ་

302
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངེས་ལེགས་གཉིས་ཀའི་རྒྱུ་ཡིན་པའི་ཕྱིར། གསུམ་པ་ནི། ཇི་ལྟར་ཞེས་པ་རྐང་པ་
བཞི་སྟེ། ས་གཉིས་པ་བ་ཆོས་ཅན། དཔེ་གཉིས་བཞིན་དུ་ཚུལ་འཆལ་རྒྱུད་ལ་
གནས་པ་མི་སྲིད་དེ། ཚུལ་ཁྲིམས་ཀྱི་ཕར་ཕྱིན་ཡོངས་སུ་རྫོགས་པའི་ཕྱིར།
གསུམ་པ་ནི། གང་གི་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན།
གཉིས་པའི་ཚུལ་ཁྲིམས་ཀྱི་ཕར་ཕྱིན་ལ་གཉིས་སུ་ཡོད་དེ། ས་གཉིས་པ་བའི་
མཉམ་བཞག་གིས་བསྡུས་པའི་ཚུལ་ཁྲིམས་ཀྱི་འཁོར་གསུམ་བདེན་མེད་དུ་མངོན་
སུམ་དུ་རྟོགས་པའི་ཡེ་ཤེས་དང་། རྗེས་ཐོབ་ཀྱིས་བསྡུས་པའི་དམིགས་བཅས་ཀྱི་
སྤོང་བའི་སེམས་པ་གཉིས་སུ་ཡོད་པའི་ཕྱིར། གསུམ་པ་ནི། རྒྱལ་སྲས་ཞེས་པ་
རྐང་པ་བཞི་སྟེ། ས་གཉིས་པ་བའི་ཚུལ་ཁྲིམས་ཆོས་ཅན་། ཚུལ་འཆལ་གྱིས་
བསྐྱེད་པའི་ཡིད་ཀྱི་གདུང་བ་སེལ་བར་བྱེད་པ་ཡིན་ཏེ། དགེ་བའི་ལས་ལམ་བཅུ་
དྲི་མ་དང་བྲལ་བས་རབ་ཏུ་ཕྱེ་བའི་དོན་དམ་སེམས་བསྐྱེད་གཉིས་པ་ཡིན་པའི་
ཕྱིར། སྟོན་ཀའི་ཟླ་འོད་དྲི་མ་མེད་པས་སྐྱེ་བོའི་ཡིད་ཀྱི་གདུང་བ་སེལ་བར་བྱེད་པ་
བཞིན་ནོ། །སེམས་བསྐྱེད་པ་གཉིས་པ་བཤད་ཟིན་ཏོ།།
༈ གསུམ་པ་ས་འོད་བྱེད་པ་ལ་གསུམ། མིང་གི་ཁྱད་པར་གྱིས་མདོར་
བསྟན། ཡོན་ཏན་གྱིས་རྒྱས་པར་བཤད། མིང་དོན་གྱིས་མཇུག་བསྡུ་བའོ། །དང་
པོ་ལ་གཉིས། དངོས་དང༌། འོད་ཀྱི་དཔེའོ། །དང་པོ་ནི། ཤེས་བྱའི་ཞེས་པ་རྐང་
པ་ཕྱེད་དང་གསུམ་སྟེ། ས་གསུམ་པའི་ཡེ་ཤེས་ཆོས་ཅན། ས་འོད་བྱེད་པ་ཞེས་
བྱ་སྟེ། ཤེས་སྒྲིབ་ཀྱི་བུད་ཤིང་བསྲེག་པའི་ཡེ་ཤེས་ཀྱི་མེ། ཞི་བའི་བདག་ཉིད་ཅན་

3C1
དབུ་མ་ལ་འཇུག་པའི་བསྡུས་དོན།
གྱི་འོད་འབྱུང་བའི་དོན་དམ་སེམས་བསྐྱེད་གསུམ་པ་ཡིན་པའི་ཕྱིར། གཉིས་པ་
ནི༑ བདེ་གཤེགས་ཞེས་པ་རྐང་པ་ཕྱེད་དང་གཉིས་ཏེ། དེ་ཆོས་ཅན། ཡེ་ཤེས་ཀྱི་
སྣང་བ་ཁྱད་པར་ཅན་འབྱུང་སྟེ། ཉི་མ་ཤར་བའི་སྔ་རོལ་གྱི་ཟངས་མདོག་ལྟ་བུའི་
འོད་དང་མཚུངས་བའི་ཡེ་ཤེས་ཀྱི་སྣང་བ་འབྱུང་བའི་ཕྱིར།
གཉིས་པ་ལ་གསུམ། ཁྱད་ཆོས་ཀྱི་གཙོ་བོ་བཟོད་པའི་ཕར་ཕྱིན་བཤད་པ་
དང་། ས་དེར་ཐོབ་པའི་ཡོན་ཏན་གཞན་བསྟན་པ་དང༌། ཕར་ཕྱིན་དང་པོ་གསུམ་
གྱི་ཡོན་ཏན་བྱེ་བྲག་ཏུ་བཤད་པའོ། །དང་པོ་ལ་གསུམ། ས་དེར་བཟོད་པ་ལྷག་
པར་བསྟན་པ་དང་། བཟོད་པའི་བསྔགས་པ་དང་། བཟོད་པའི་ཕར་ཕྱིན་གྱི་དབྱེ་
བའོ། །དང་པོ་ལ་གཉིས། སྙིང་རྗེའི་སྟོབས་ཀྱིས་བཟོད་པ་ལྷག་པ་དང་། ཤེས་
རབ་ཀྱི་སྟོབས་ཀྱིས་བཟོད་པ་ལྷག་པའོ། །དང་པོ་ནི། གལ་ཏེ་ཞེས་པ་རྐང་པ་བཞི་
སྟེ་ ས་གསུམ་པའི་བྱང་སེམས་ཆོས་ཅན། སྙིང་རྗེའི་སྟོབས་ཀྱིས་བཟོད་པ་ལྷག་
པར་ལྡན་ཏེ། གཞན་གྱི་ཁྲོ་བས་བསླད་སྟེ་རུས་པ་དང་བཅས་པའི་ཤ་སྲང་རེ་རེ་
ནས་ཡུན་རིང་པོའི་བར་དུ་སྡོད་ཅིང་བཅད་ཀྱང་དེ་ལ་སེམས་མི་འཁྲུག་པར་མ་
ཟད་གཞན་གྱིས་སེམས་བསྲུང་བས་ཕུན་སུམ་ཚོགས་པ་དང་། ཁོང་ཁྲོའི་ཉེས་
དམིགས་ལ་བསམས་ནས་ལྷག་པར་ཡང་བཟོད་པ་སྐྱེ་བའི་ཕྱིར། གཉིས་པ་ནི།
བདག་མེད་ཅེས་པ་རྐང་པ་བཞི་སྟེ། དེ་ཆོས་ཅན། ཤེས་རབ་ཀྱི་སྟོབས་ཀྱིས་ཀྱང་
བཟོད་པ་ལྷག་པར་ལྡན་ཏེ། ཆོས་ཐམས་ཅད་གཟུགས་བརྙན་དང་འདྲ་བར་མངོན་
སུམ་དུ་གཟིགས་པའི་ས་གསུམ་པའི་གོ་འཕང་བརྙེས་པའི་ཕྱིར།

302 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ལ་གསུམ། ཁོང་ཁྲོའི་ཉེས་དམིགས་དང་། བཟོད་པའི་ཕན་
ཡོན་དང་། དེས་ན་རྟག་ཏུ་བཟོད་པ་བསྟེན་པར་བྱའོ། །དང་པོ་ལ་གསུམ། ཁོང་
ཁྲོས་སྔར་མེད་ཀྱི་སྡུག་བསྔལ་སྟོབས་ཅན་བསྐྱེད་པ་དང༌། སྔར་ཡོད་ཀྱི་ཡོན་ཏན་
འཇོམས་པ་དང་། དེ་མ་ཐག་ངན་འགྲོར་འཕེན་པའོ། །དང་པོ་ལ་གཉིས། གནོད་
བྱེད་ལ་ཁོང་ཁྲོ་བྱ་མི་རིགས་པ་དང་། བཟོད་པ་སྒོམ་རིགས་པའོ། །དང་པོ་ནི།
གནོད་པ་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། གནོད་པ་བྱེད་པའི་གུང་
ཟག་ལ་ཁྲོ་བ་སྒོམ་པར་མི་རིགས་ཏེ། ཁྲོ་བ་བྱས་པས་ཚེ་འདིར་འདོད་དོན་མི་
འགྲུབ་ཅིང་ཕྱི་མའི་བདེ་བ་དང་འགལ་བའི་དམྱལ་བའི་སྡུག་བསྔལ་འཕེན་པའི་
ཕྱིར། གཉིས་པ་ནི། སྔོན་བྱས་ཞེས་པ་རྐང་པ་བཞི་སྟེ། དེ་ཆོས ཅན། གནོད་བྱེད་
ལ་བཟོད་པ་སྒོམ་པར་རིགས་ཏེ། གནོད་བྱེད་ཀྱིས་གནོད་པ་བྱས་པ་དེ་སྔར་རང་
གིས་མི་དགེ་བ་བྱས་པའི་འབྲས་བུ་མྱོང་ནས་འཛད་པ་ཡིན་པ་ལ། སླར་ཡང་ཁོང་
ཁྲོས་ངན་འགྲོའི་རྒྱུར་སྒྱུར་པས་མི་རིགས་པའི་ཕྱིར།
གཉིས་པ་ལ་གསུམ། དགེ་རྩ་འཇོམས་པ་དང་། ལང་ཚོ་འཇོམས་པ་
དང༌། ཤེས་རབ་འཇོམས་པའོ། །དང་པོ་ནི། གང་ཕྱིར་ཞེས་པ་རྐང་པ་བཞི་
སྟེ༑ དེ་ཆོས་ཅན། ཁོང་ཁྲོ་དེ་ཆོས་སྟོབས་དང་ལྡན་པའི་སྡིག་པ་ཡིན་ཏེ༑ བྱང་
ཆུབ་སེམས་དཔའ་རྣམས་ལ་ཁྲོས་པའི་སེམས་ཀྱིས་སྦྱིན་པ་དང་། ཚུལ་ཁྲིམས་
སོགས་ཀྱི་དགེ་བ་བསྐལ་པ་བརྒྱར་བསགས་པ་སྐད་ཅིག་ཙམ་གྱིས་འཇོམས་
ཤིང་། དེའི་རྣམ་སྨིན་གྱི་མཚམས་ཀྱང་མཐའ་ཡས་པའི་ཕྱིར། གཉིས་པ་ནི། མི་

303
དབུ་མ་ལ་འཇུག་པའི་བསྡུས་དོན།
སྡུག་ཅེས་པ་རྐང་པ་གཅིག་སྟེ། དེ་ཆོས་ཅན། ཁྲོ་བས་ལང་ཚོ་འཇོམས་ཏེ། ཁྲོ་
བས་ཁྲོ་གཉེར་སྡུད་ཅིང་བཞིན་རས་ནག་པོར་བྱེད་པའི་ཕྱིརདང་། དེའི་དབང་
གིས་དམ་པ་མིན་པའི་བྱ་བ་ལ་འཁྲིད་པའི་ཕྱིར། གསུམ་པ་ནི། ཚུལ་དང་ཞེས་པ་
རྐང་པ་གཅིག་སྟེ། དེ་ཆོས་ཅན། ཁྲོ་བས་རིགས་མི་རིགས་དཔྱོད་པའི་རྣམ་
དཔྱོད་འཇོམས་ཏེ། ཁྲོ་བས་ཟིལ་གྱིས་ནོན་ནས་བླང་དོར་ལ་རྨོངས་པར་འགྱུར་
བའི་ཕྱིར། གསུམ་པ་ནི། མི་བཟོད་པ་ཞེས་པ་རྐང་པ་གཅིག་སྟེ། དེ་ཆོས་ཅན།
ཁོང་ཁྲོས་དེ་མ་ཐག་ངན་འགྲོར་འཕེན་ཏེ། ཁོང་ཁྲོ་སྡིག་པ་སྟོབས་ཆེན་མཐར་ཐུག་
པ་ཡིན་པའི་ཕྱིར།
གཉིས་པ་ནི། བཟོད་པས་ཞེས་པ་རྐང་པ་ལྔ་སྟེ། དེ་ཆོས་ཅན། བཟོད་
པས་སྐྱོན་དེ་དག་དང་འགལ་བའི་ཡོན་ཏན་འདྲེན་པར་བྱེད་དེ། བཟོད་པས་
གཟུགས་མཛེས་པ་དང་། དམ་པ་རྣམས་ཀྱིས་འདོད་པ་དང་། བླང་དོར་གྱི་
གནས་ལ་མཁས་པ་དང་། ཚེ་གཞན་དུ་ལྷ་མིའི་གོ་འཕང་སོགས་སྟེར་བའི་ཕྱིར།
གསུམ་པ་ནི། སོ་སོའི་ཞེས་པ་རྐང་པ་བཞི་སྟེ། དེ་ཆོས་ཅན། སྐྱེ་འཕགས་ཀྱི་ཁྲོ་
བ་དང་བཟོད་པའི་སྐྱོན་ཡོན་རིག་པར་བྱས་ནས་རྟག་ཏུ་བཟོད་པ་བསྟེན་པར་བྱ་
སྟེ༑ ཁོང་ཁྲོས་མི་འདོད་པ་མཐའ་དག་འདྲེན་ཅིང་། བཟོད་པས་ཡོན་ཏན་མཐའ་
དག་འདྲེན་པའི་ཕྱིར། གསུམ་པ་ནི། རྫོགས་སངས་ཞེས་པ་རྐང་པ་བཞི་སྟེ། དེ་
ཆོས་ཅན། བཟོད་པའི་ཕར་ཕྱིན་ལ་གཉིས་སུ་ཡོད་དེ། ས་གསུམ་པའི་རྗེས་ཐོབ་
ཀྱིས་བསྡུས་པའི་འཇིག་རྟེན་པའི་ཕར་ཕྱིན་དང་། མཉམ་བཞག་གིས་བསྡུས་པའི་

304
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཇིག་རྟེན་ལས་འདས་པའི་ཕར་ཕྱིན་གཉིས་སུ་ཡོད་པའི་ཕྱིར། གཉིས་པ་ལ་
གཉིས། ཡོན་ཏན་འདྲེན་པའི་ནུས་པ་དང༌། ཉོན་མོངས་འཇོམས་པའི་ནུས་
པའོ། །དང་པོ་ནི། ས་དེར་ཞེས་པ་རྐང་པ་གཅིག་སྟེ། ས་གསུམ་པ་བ་ཆོས་ཅན།
ཡོན་ཏན་ཁྱད་པར་ཅན་གཞན་ཡང་ཐུགས་སུ་ཆུད་དེ། བསམ་གཏན་གཟུགས་
མེད་དང་ཚད་མེད་བཞི་དང་། མངོན་ཤེས་ལྔ་ལ་སོགས་པ་ཐོབ་པའི་ཕྱིར།
གཉིས་པ་ལ་གཉིས། རང་གི་ཉོན་མོངས་འཇོམས་པའི་ནུས་པ་དང་། གཞན་གྱི་
ཉོན་མོངས་འཇོམས་པའི་ནུས་པའོ། །དང་པོ་ནི། འདོད་ཆགས་ཞེས་པ་རྐང་པ་
གཅིག་སྟེ། དེ་ཆོས་ཅན། རང་རྒྱུད་ཀྱི་ཉོན་མོངས་ཕལ་ཆེར་ཟད་དེ་རྟེན་འབྲེལ་
འཕོ་བ་མེད་པ་དང་། འཇིག་པ་མེད་པའི་དོན་མངོན་སུམ་དུ་རྟོགས་པའི་ས་
གསུམ་པའི་གོ་འཕང་བརྙེས་པའི་ཕྱིར། གཉིས་པ་ནི། དེས་ཀྱང་ཞེས་པ་རྐང་པ་
གཉིས་ཏེ། དེ་ཆོས་ཅན། གཞན་རྒྱུད་ཀྱི་འདོད་ཆགས་འཇོམས་ཏེ། ལྷའི་དབང་
པོའི་རྣམ་སྨིན་གྱི་སྐྱེ་བ་བཟུང་ནས་གཞན་གྱི་འདོད་པའི་འདོད་ཆགས་ལོག་པའི་
ཐབས་སྒྲུབ་ཅིང་འདོད་པའི་འདམ་ནས་འདོན་པ་ལ་མཁས་པའི་ཕྱིར་།
གསུམ་པ་ལ་གསུམ། ཕར་ཕྱིན་དང་པོ་གསུམ་གྱི་རྟེན་གྱི་ཁྱད་པར་
དང་། ཚོགས་གཉིས་གང་གིས་བསྡུས་པ་དང་། སྐུ་གང་གི་རྒྱུ་ཡིན་པའོ། །དང་
པོ་ནི། སྦྱིན་སོགས་ཞེས་པ་རྐང་པ་གཉིས་ཏེ། ཕར་ཕྱིན་དང་པོ་གསུམ་ཆོས་
ཅན། ཁྱོད་བྱང་ཆུབ་སེམས་དཔའ་ཁྱིམ་པ་དང་རབ་བྱུང་གི་ཕྱོགས་གཉིས་ཀྱི་
ཁྱིམ་པའི་རྟེན་ཅན་ལ་བསྔགས་པའི་རྒྱུ་མཚན་ཡོད་དེ། ཁྱིམ་པ་རྣམས་ཀྱིས་ཁྱོད་

305
དབུ་མ་ལ་འཇུག་པའི་བསྡུས་དོན།
སྒྲུབ་སླ་བས་དེ་ལྟར་བསྔགས་པའི་ཕྱིར། གཉིས་པ་ནི། བསོད་ནམས་ཞེས་པ་
རྐང་པ་གཅིག་སྟེ། དེ་ཆོས་ཅན། ཚོགས་གཉིས་ཀྱི་ནང་ནས་བསོད་ནམས་ཀྱི་
ཚོགས་ཀྱིས་བསྡུས་ཏེ། ཐབས་ཀྱི་ཆར་གྱུར་པའི་སས་བསྡུས་ཀྱི་ཡོན་ཏན་ཡིན་
པའི་ཕྱིར། གསུམ་པ་ནི། སངས་རྒྱས་ཞེས་པ་རྐང་པ་གཅིག་སྟེ། དེ་ཆོས་ཅན།
གཟུགས་སྐུའི་རྒྱུ་ཡིན་ཏེ། བསོད་ནམས་ཀྱི་ཚོགས་ཡིན་པའི་ཕྱིར། ཕར་ཕྱིན་
གཞན་རྣམས་ཀྱི་རྟེན་གྱི་ཁྱད་པར་སོགས་ཀྱང་གོ་བར་འགྱུར་རོ། །གསུམ་པ་
ནི། རྒྱལ་བའི་ཞེས་པ་རྐང་པ་བཞི་སྟེ། ས་གསུམ་པ་བ་ཆོས་ཅན། རང་རྒྱུད་ཀྱི་
ས་གསུམ་པའི་གེགས་ཀྱི་མུན་པ་ཐོག་མར་བསལ་ནས་གཞན་རྒྱུད་ཀྱི་ས་གསུམ་
པ་སྐྱེ་བའི་གེགས་ཀྱང་བསལ་ནུས་ཏེ། ས་གསུམ་པ་འོད་བྱེད་པ་བརྙེས་པའི་
ཕྱིར། དེ་ཆོས་ཅན། རང་གཞན་གྱི་སྐྱོན་འཇོམས་པ་ལ་ཆེས་རྣོ་བར་འཇུག་ཀྱང་
སྐྱོན་ལྡན་གྱི་སྐྱེ་བོ་ལ་ཁྲོ་བར་མི་འགྱུར་ཏེ། བཟོད་པའི་ཕར་ཕྱིན་ལ་གོམས་ཤིང་
སྙིང་རྗེས་རྒྱུད་སྣུམ་པའི་ཕྱིར། སེམས་ས་བསྐྱེད་པ་གསུམ་པ་བཤད་ཟིན་ཏོ།།
༈ བཞི་པ་ས་འོད་འཕྲོ་བ་ལ་གསུམ། ཡོན་ཏན་གྱི་ཁྱད་པར་དང༌། མིང་གི་
ཁྱད་པར་དང་། མིང་གི་ཐ་སྙད་དེ་འཇུག་པའི་རྒྱུ་མཚན་ནོ། །དང་པོ་ནི། ཡོན་
ཏན་ཞེས་པ་རྐང་པ་གཉིས་ཏེ། ཤེས་བྱ་ཆོས་ཅན། འཇིག་རྟེན་ལས་འདས་མ་
འདས་ཀྱི་ཡོན་ཏན་ཐམས་ཅད་བརྩོན་འགྲུས་ཀྱི་རྗེས་སུ་འགྲོ་སྟེ། དགེ་བའི་བྱ་བ་
ལ་སྤྲོ་བ་དང་ལྡན་པ་ཁོ་ན་ལ་ཡོན་ཏན་གསར་དུ་ཐོབ་པ་དང། གོང་དུ་འཕེལ་བ་
དང་ཡངས་པར་འགྱུར་པའི་ཕྱིར། བརྩོན་འགྲུས་དེ་རང་འབྲས་ཚོགས་གཉིས་ཀྱི་

306
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྒྱུར་ཡང་འགྱུར་ཏེ། སྔ་མའི་བསྒྲུབ་བྱའི་ཆོས་དེ་རྟགས་སུ་དགོད་དོ། །གཉིས་པ་
ནི༑ བརྩོན་འགྲུས་ཞེས་པ་རྐང་པ་གཉིས་ཏེ། ས་བཞི་པའི་ཡེ་ཤེས་ཆོས་ཅན། ས་
འོད་འཕྲོ་བ་ཞེས་བྱ་སྟེ། བརྩོན་འགྲུས་ཀྱི་ཕར་ཕྱིན་གྱི་ཡོན་ཏན་ཡོངས་སུ་དག་
པའི་སྒོ་ནས་བརྩོན་འགྲུས་ལྷག་པར་འབར་བའི་དོན་དམ་སེམས་བསྐྱེད་བཞི་པ་
ཡིན་པའི་ཕྱིར། གསུམ་པ་ལ་གཉིས། དངོས་དང་། སྤང་བྱ་ཟད་པའི་ཁྱད་པར་
རོ༑ ༑དང་པོ་ནི། དེར་ནི་ཞེས་པའི་རྐང་པ་གསུམ་སྟེ། དེ་ཆོས་ཅན། འོད་འཕྲོ་བ་
ཞེས་པའི་མིང་གི་ཐ་སྙད་བྱར་རུང་སྟེ། བྱང་ཕྱོགས་སོ་བདུན་བསྒོམས་པའི་
སྟོབས་ཀྱིས་སྔར་ས་གསུམ་པར་བཤད་པའི་ཟངས་ཀྱི་སྣང་བ་ལས་ལྷག་པའི་ཡེ་
ཤེས་ཀྱི་སྣང་བ་དང་བཅས་པའི་དོན་དམ་སེམས་བསྐྱེད་བཞི་པ་ཡིན་པའི་ཕྱིར།
གཉིས་པ་ནི། རབ་ཏུ་ཞེས་པ་རྐང་པ་གཅིག་སྟེ། དེ་ཆོས་ཅན། སྤངས་པའི་ཁྱད་
པར་བླ་ན་མེད་པ་དང་ལྡན་ཏེ། བདག་དང་བདག་གིར་འཛིན་པ་དང་དེ་དང་
འབྲེལ་བའི་ཉོན་མོངས་ཀྱི་ས་བོན་ཕལ་ཆེར་བཅོམ་པའི་ཕྱིར། སེམས་བསྐྱེད་པ་
བཞི་པ་བཤད་ཟིན་ཏོ།།
༈ ལྔ་པ་ས་སྦྱང་དཀའ་བ་ལ་གཉིས། མིང་གི་ཁྱད་པར་དང༌། ཡོན་ཏན་གྱི་
ཁྱད་པར་རོ། །དང་པོ་ནི། བདག་ཉིད་ཅེས་པ་རྐང་པ་གཉིས་ཏེ། ས་ལྔ་པའི་ཡེ་
ཤེས་ཆོས་ཅན། སྦྱང་དཀའ་བ་ཞེས་བྱ་སྟེ། ཁྱོད་ལ་གནས་པའི་སེམས་དཔའ་དེ་
འཇིག་རྟེན་གྱི་ཁམས་ཐམས་ཅད་ན་གནས་པའི་ལྷའི་བུ་བདུད་ཀུན་གྱིས་ཕམ་པར་
བྱེད་མི་ནུས་པའི་ཁྱོད་དོན་དམ་སེམས་བསྐྱེད་ལྔ་པ་ཡིན་པའི་ཕྱིར། གཉིས་པ་

30
དབུ་མ་ལ་འཇུག་པའི་བསྡུས་དོན།
ནི༑ བསམ་གཏན་ཞེས་པ་རྐང་པ་གཉིས་ཏེ། ས་ལྔ་པའི་བྱང་སེམས་ཆོས་
ཅན། སའི་ཡོན་ཏན་ཕུན་སུམ་ཚོགས་པ་མངའ་སྟེ། བསམ་གཏན་གྱི་ཕར་ཕྱིན་
ལྷག་པར་རྫོགས་ཤིང་བློ་གྲོས་བཟང་པོ་འཕགས་པ་རྣམས་ཀྱི་བདེན་པ་བཞིའི་
གནས་ལུགས་ཤེས་པ་ཞིབ་མོས་རྟོགས་པ་ལ་ཤིན་ཏུ་མཁས་པ་ཐོབ་པའི་
ཕྱིར། སེམས་བསྐྱེད་པ་ལྔ་པ་བཤད་ཟིན་ཏོ།།
༈ དྲུག་པ་ས་མངོན་དུ་གྱུར་པ་ལ་གསུམ། ཡུལ་ཅན་སའི་མིང་དོན་གྱིས་
མདོར་བསྟན་པ་དང་། ཡུལ་སྟོང་པ་ཉིད་གཏན་ལ་དབབ་པ་དང་། སའི་ཡོན་ཏན་
བརྗོད་པའི་སྒོ་ནས་མཇུག་བསྡུ་བའོ། །དང་པོ་ལ་གཉིས། དངོས་དང༌། ཤེར་
ཕྱིན་གྱི་ཆེ་བ་བརྗོད་པའོ། དང་པོ་ནི། མངོན་དུ་ཞེས་པ་རྐང་པ་བཞི་སྟེ། ས་དྲུག་
པའི་ཡེ་ཤེས་ཆོས་ཅན། ཁྱོད་ལ་མངོན་དུ་གྱུར་བའི་ས་ཞེས་བྱ་སྟེ། བསམ་གཏན་
གྱི་ཕར་ཕྱིན་ཡོངས་སུ་རྫོགས་པའི་སྟོབས་ཀྱིས་གཟུགས་བརྙན་དང་འདྲ་བའི་ཆོས་
ཉིད་ཁོང་དུ་ཆུད་ཅིང་སངས་རྒྱས་ཀྱི་ཆོས་མངོན་དུ་གྱུར་བའི་དོན་དམ་སེམས་
བསྐྱེད་དྲུག་པ་ཡིན་པའི་ཕྱིར། འགོག་པའི་སྙོམས་འཇུག་ཐོབ་སྟེ། ཤེས་རབ་ཀྱི་
ཕར་ཕྱིན་རྫོགས་པའི་ཕྱིར། གཉིས་པ་ནི། ཇི་ལྟར་ཞེས་པ་རྐང་པ་བཞི་སྟེ། ཤེས་
རབ་ཀྱི་ཕར་ཕྱིན་ཆོས་ཅན། ཕར་ཕྱིན་གཞན་ལས་མཆོག་ཏུ་གྱུར་ཏེ། མིག་ལྡན་
གྱི་སྐྱེས་བུས་དམིགས་བུ་བྱས་ཏེ། ལོང་བའི་ཚོགས་གྲོང་ཁྱེར་དུ་བགྲོད་པ་
ལྟར། ཕར་ཕྱིན་གཞན་རྣམས་ཁྱོད་ཀྱིས་དམིགས་བུ་བྱས་ཏེ་རྣམ་མཁྱེན་གྱི་སར་
བགྲོད་དགོས་ཀྱི། ཁྱོད་ཀྱི་དམིགས་བུ་དང་བྲལ་ན་བགྲོད་མི་ནུས་པའི་ཕྱིར།

308
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕར་ཕྱིན་གཞན་གྱི་དམིགས་བུ་བྱེད་པར་ཐལ། ཡང་དག་པའི་ལམ་དང་ལམ་མ་
ཡིན་པའི་དེ་ཁོ་ན་ཉིད་མཐོང་བས་ཁྱད་པར་དུ་བྱས་པའི་ཕར་ཕྱིན་ཡིན་པའི་ཕྱིར།
གཉིས་པ་ལ་གསུམ། གང་ལ་བརྟེན་ནས་བཤད་པ་དང་། གདུལ་བྱ་
 གང་ལ་བཤད་པ་དང་། ཆོས་གང་བཤད་པའོ། །དང་པོ་ནི། ཇི་ལྟར་ཞེས་པ་རྐང་
པ་བཞི་སྟེ། སློབ་དཔོན་ཟླ་གྲགས་ཆོས་ཅན། ཁྱོད་ཀྱིས་རྟེན་འབྲེལ་གྱི་གནས་
ལུགས་གཞན་ལ་ལྟོས་མེད་དུ་རང་དབང་དུ་ཕྱིན་ཅི་མ་ལོག་པར་འཆད་མི་ནུས་
ཀྱང་། སློབ་དཔོན་གཞན་ལ་ལྟོས་ནས་འཆད་ནུས་ཏེ། ས་དྲུག་པ་ལ་གནས་པའི་
བྱང་ཆུབ་སེམས་དཔའ་དེས་ཆེས་ཟབ་པའི་ཆོས་རྟེན་འབྲེལ་གྱི་དེ་ཉིད་མངོན་སུམ་
དུ་རྟོགས་པ་དེ་ལྟར་སློབ་དཔོན་ཀླུ་སྒྲུབ་ཀྱིས་ངེས་དོན་གྱི་ལུང་དང་རིགས་པ་ཡང་
དག་གིས་རྒྱས་པར་གཏན་ལ་ཕབ་པའི་གཞུང་དང་མན་ངག་གི་རྗེས་སུ་འབྲངས་
ནས་ཁྱེད་ཀྱིས་ཕྱིན་ཅི་མ་ལོག་པར་འཆད་ནུས་པའི་ཕྱིར། གཉིས་པ་ལ་གསུམ།
སྣོད་བརྟགས་པ་དང་། སྣོད་རུང་གི་དུལ་བྱ་ལ་སྟོང་ཉིད་ཀྱི་ཡོན་ཏན་ཀུན་འབྱུང་
བ་དང་། དེ་ལ་ཉན་པར་གདམས་པའོ། །དང་པོ་ནི། སོ་སོའི་ཞེས་པ་རྐང་པ་
བདུན་ཏེ། སྟོང་པ་ཉིད་ཕྱིན་ཅི་མ་ལོག་པའི་གཏམ་ཐོས་པ་ཙམ་གྱིས་ནང་དུ་དགའ་
བ་ཕུལ་དུ་ཕྱིན་པ་འབྱུང་ཞིང་དེའི་དབང་གིས་མིག་ནས་མཆི་མ་འཛག་པ་དང་།
ལུས་ཀྱི་བ་སྤུ་ལྡང་པའི་ལུས་ཀྱི་ཐ་སྙད་ཁྱད་པར་ཅན་དང་ལྡན་པའི་ཚོགས་ལམ་པ་
དབང་པོ་ཤིན་ཏུ་རྣོན་པོ་དེ་ཆོས་ཅན། ཁྱོད་ལ་དོན་དམ་བདེན་པ་བསྟན་པར་འོས་
ཏེ༑ དེ་བསྟན་པའི་སྣོད་དུ་གྱུར་པ་ཡིན་པའི་ཕྱིར། དེར་ཐལ། དེ་བསྟན་པའི་སྣོད་

309
དབུ་མ་ལ་འཇུག་པའི་བསྡུས་དོན།
རུང་གི་ཆོས་ཐར་པ་ཆ་མཐུན་གྱི་དགེ་རྩ་ཁྱད་པར་ཅན་རྒྱུད་ལ་ལྡན་པའི་སྐྱེས་བུ་
ཡིན་པའི་ཕྱིར། གཉིས་པ་ནི། དེ་ལ་ཞེས་པ་རྐང་པ་དྲུག་ཏེ། དེ་ཆོས་ཅན། ཁྱོད་
ལ་སྟོང་ཉིད་ཕྱིན་ཅི་མ་ལོག་པ་གོ་བའི་རྗེས་སུ་འགྲོ་བའི་ཡོན་ཏན་ཀུན་འབྱུང་
སྟེ། སྟོང་ཉིད་ཀྱི་གཏམ་ཉན་པའི་ཕྱིར་དུ་ལུས་རྟེན་ཁྱད་པར་ཅན་འགྲུབ་པའི་ཕྱིར་
ཚུལ་ཁྲིམས་ཡང་དག་པར་ལེན་པ་དང་། དེའི་ཚེ་ལོངས་སྤྱོད་ཀྱིས་མི་འཕོངས་
པའི་ཕྱིར་སྦྱིན་པ་གཏོང་བ་དང་། སྟོང་ཉིད་ཀྱི་ལྟ་བ་སྙིང་རྗེས་ཟིན་པས་སངས་
རྒྱས་འཐོབ་དགོས་པར་མཐོང་ནས་སྙིང་རྗེ་བསྟེན་པ་དང་། དགེ་བའི་བཤེས་
གཉེན་མཉེས་པའི་ཕྱིར་དུ་བཟོད་པ་བསྒོམ་པ་དང་། བྱང་ཆུབ་མ་ཐོབ་བར་དུ་དགེ་
རྩ་རྒྱུན་མི་ཆད་པའི་ཕྱིར་རྫོགས་པའི་བྱང་ཆུབ་ཏུ་བསྔོ་བས་རྒྱས་འདེབས་པ་
དང༌། རྟེན་འབྱུང་གི་དེ་ཉིད་ཟབ་མོ་སྟོན་པའི་བྱང་ཆུབ་སེམས་དཔའ་རྣམས་ལ་
གུས་པ་ཁྱད་པར་ཅན་འབྱུང་བའི་ཕྱིར། གསུམ་པ་ནི། ཟབ་ཅིང་ཞེས་པ་རྐང་པ་
གསུམ་སྟེ། དེ་ཆོས་ཅན། སྟོང་པ་རྟེན་འབྱུང་གི་དོན་དུ་འཆར་པའི་ལམ་འདི་
མཉན་པར་འོས་ཏེ། རྟེན་འབྱུང་རང་བཞིན་མཐའ་དག་གིས་སྟོང་པའི་ཟབ་མོ་དང་
དེ་གོ་བའི་སྟོབས་ཀྱིས་དྲངས་པའི་སྦྱིན་སོགས་རྒྱ་ཆེ་བའི་ཚུལ་ཉམས་སུ་ལེན་པ་
ལ་མཁས་པར་བྱས་ཏེ་གོམས་པས་ས་དང་པོ་ཐོབ་ནུས་པའི་ཕྱིར།
གསུམ་པ་ལ་གཉིས། བདག་མེད་གཉིས་རྒྱས་པར་བཤད་པ་དང༌།
སྟོང་ཉིད་བཅུ་དྲུག་བཤད་པའོ། །དང་པོ་ལ་གཉིས་། ཆོས་ཀྱི་བདག་མེད་བཤད་
པ་དང་། གང་ཟག་གི་བདག་མེད་བཤད་པའོ། །དང་པོ་ལ་གཉིས། མཐའ་

310 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཞིའི་སྐྱེ་བ་བཀག་པའི་དམ་བཅའ་བསྟན་པ་དང་། དེ་སྒྲུབ་བྱེད་ཀྱི་རིགས་པ་
བསྟན་པའོ། །དང་པོ་ནི། དེ་ཉིད་ཅེས་པ་རྐང་པ་གཉིས་ཏེ། ཕྱི་ནང་གི་དངོས་པོ་
རྣམས་ཆོས་ཅན། བདག་ལས་སྐྱེ་བ་མ་ཡིན་ཏེ། བདག་ལས་སྐྱེ་ན་སླར་ཡང་སྐྱེ་བ་
དོན་མེད་པ་དང་། སྐྱེ་བ་ཐུག་པ་མེད་པར་ཐལ་བའི་གནོད་པར་འགྱུར་བའི་ཕྱིར།
གཞན་ལས་སྐྱེ་བ་མ་ཡིན་ཏེ། གཞན་ལས་སྐྱེ་ན་རྒྱུ་འབྲས་འཆོལ་བར་ཐལ་བའི་
ཕྱིར། གཉིས་ཀ་ལས་སྐྱེ་བ་མ་ཡིན་ཏེ། ཡ་གྱལ་སོ་སོ་ལས་སྐྱེ་བ་མི་འགྲུབ་པའི་
ཕྱིར། རྒྱུ་མེད་ལས་སྐྱེ་བ་མ་ཡིན་ཏེ། ཡུལ་དུས་རེ་འགའ་སྐྱེ་བར་དམིགས་པའི་
ཕྱིར། གཉིས་པ་ལ་བཞི། རིགས་པ་རྒྱས་པར་བསྟན་པ་དང་། དེས་ན་རང་
བཞིན་གྱིས་དབེན་པར་བསྟན་པ་དང༌། ཀུན་རྫོ་བ་པའི་སྐྱེ་བ་རྟེན་འབྲེལ་དུ་བསྟན་
པ་དང་། རིགས་པས་རྣམ་པར་དཔྱད་པའི་དགོས་པ་བསྟན་པའོ། །དང་པོ་ལ་
བཞི་ལས། དང་པོ་བདག་སྐྱེ་དགག་པ་ལ་གཉིས། དེ་འགོག་པའི་རིགས་པ་རྒྱས་
 པར་བསྟན་པ་དང་། བདག་སྐྱེ་ཁས་བླངས་ན་བྱ་བྱེད་ཐམས་ཅད་འཆོལ་བར་ཐལ་
བའི་ཉེས་པའོ། །དང་པོ་ལ་གཉིས། བདག་སྐྱེ་བདེན་པ་གཉིས་ཆར་དུ་དགག་པ་
དང་། བཀག་པའི་མཇུག་བསྡུ་བའོ། །དང་པོ་ལ་གཉིས། དེ་ཁོ་ན་ཉིད་དུ་གྲུབ་པ་
དགག་པ་དང་། ཐ་སྙད་དུ་གྲུབ་པ་དགག་པའོ། །དང་པོ་ལ་གཉིས། སྐྱེ་བ་དོན་
མེད་དུ་ཐལ་བ་དང༌། ཐུག་མེད་དུ་ཐལ་བའོ། །དང་པོ་ནི། དེ་ནི་ཞེས་པ་རྐང་པ་
གཅིག་སྟེ། མྱུ་གུ་ཆོས་ཅན། སླར་ཡང་ས་བོན་ཀྱི་སྐད་ཅིག་གཉིས་པའི་དུས་སུ་
སྐྱེ་བའི་འབྲས་བུའི་ཡོན་ཏན་འགའ་ཡང་མེད་པར་ཐལ། ས་བོན་གྱི་དུས་ནས་

311
དབུ་མ་ལ་འཇུག་པའི་བསྡུས་དོན།
ཁྱོད་ཆ་ཤས་ཐམས་ཅད་ཀྱིས་ས་བོན་གྱི་བདག་ཉིད་དུ་གྲུབ་ཟིན་པའི་ཕྱིར། བདག་
སྐྱེ་གཞན་སྐྱེ་ཁས་ལེན་པ་ཀུན་གྱིས་འབྲས་བུའི་སྐྱེ་དུས་རྒྱུའི་རྗེས་སུ་འདོད་པ་ལ་
འདྲའོ། །གཉིས་པ་ལ་གསུམ། སྐད་ཅིག་དང་པོའི་དུས་སུ་ཆ་ཤས་ཐམས་ཅད་
ཀྱིས་སྐྱེས་ཟིན་པ་སླར་ཡང་སྐད་ཅིག་གཉིས་པའི་དུས་སུ་སྐྱེ་མི་རིགས་པའི་དམ་
བཅའ་དང༌། དེ་སྒྲུབ་པའི་རིགས་པ་དང་། གཞན་གྱི་སྐྱོན་སྤོང་དགག་པའོ། །
དང་པོ་ནི། སྐྱེས་པར་ཞེས་པ་རྐང་པ་གཅིག་སྟེ། ས་བོན་གྱི་བདག་ཉིད་ཆོས་
ཅན། སླར་ཡང་ཁྱོད་རང་གི་སྐད་ཅིག་གཉིས་པའི་དུས་སུ་སྐྱེ་བ་མི་རིགས་པར་
ཐལ། ཁྱོད་རང་གི་སྐད་ཅིག་དང་པོའི་དུས་ནི་ཆ་ཤས་ཐམས་ཅད་ཀྱིས་རྫོགས་པར་
སྐྱེས་ཟིན་པའི་ཕྱིར། འདི་ནི་སྐྱེ་བ་དོན་མེད་དུ་ཐལ་བའི་ཐལ་འགྱུར་གྱི་ཁྱབ་པ་དེ་
ཉིད་དམ་བཅར་བྱས་ནས་ཁྱབ་པ་དེ་མ་གྲུབ་པར་རྟོགས་ན། གནོད་པ་ཅན་གྱི་ཚད་
མ་བསྟན་པའི་ཆེད་དུ་འཆད་པར་འགྱུར་བའི་ཐུག་མེད་ཀྱི་ཐལ་བ་འཕེན་པ་ཡིན་
ནོ། །གཉིས་པ་ནི། སྐྱེས་ཟིན་ཞེས་པ་རྐང་པ་གསུམ་སྟེ། རྐང་པ་གསུམ་པ་ཡར་
བླངས་ནས། ནས་ཀྱི་ས་བོན་ཆོས་ཅན། ཁྱོད་ཟུར་ཉམས་པ་ཙམ་ཡང་མེད་པར་
འཁོར་བ་མ་སྟོངས་བར་དུ་རིགས་འདྲ་བར་མ་ཆད་དུ་སྐྱེ་བར་ཐལ། ཁྱོད་བདག་
བསལས་སྐྱེ་བ་གང་ནས་ཞིག །དེ་ལྟ་ན་སྐད་ཅིག་གཉིས་པའི་དུས་སུ་ཡང་ཁྱོད་རང་
རྫོགས་པར་སྐྱེ་བའི་དངོས་རྒྱུ་སྐད་ཅིག་དང་པོའི་དུས་སུ་ཚང་བ་དང་། ཡང་སྐད་
ཅིག་གསུམ་པའི་དུས་སུ་རྫོགས་པར་སྐྱེ་བའི་དངོས་རྒྱུ་སྐད་ཅིག་གཉིས་པའི་དུས་
སུ་ཚང་བ་སོགས་ཀྱི་ཉེས་པར་འགྱུར་བའི་ཕྱིར། འདོད་ན། ཁྱོད་ལས་ནས་ཀྱི་མྱུ་

312 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གུ་སོགས་སྐྱེ་བ་མི་སྲིད་པར་ཐལ། ཁྱོད་སྦང་རོ་སོགས་སུ་འགྱུར་བ་མེད་པར་དེ་
དག་སྐྱེ་བ་མི་སྲིད་པ་གང་ཞིག །ཁྱེད་རྣམ་པ་འགྱུར་བ་ཙམ་ཡང་མེད་པར་འཁོར་
བ་མ་སྟོངས་བར་དུ་སྐྱེ་བའི་ཕྱིར། གསུམ་པ་ལ་བཞི། མྱུ་གུ་ས་བོན་གྱི་འཇིག་
བྱེད་དུ་མི་འཐད་པ་དང༌། རྒྱུ་འབྲས་ཐམས་ཅད་འདྲེས་པར་ཐལ་བ་དང་། ས་
བོན་གྱི་གནས་སྐབས་བཏང་ནས་མྱུ་གུར་འགྱུར་ན་རང་བཞིན་གཅིག་པ་ཉམས་པ་
དང༌། རང་བཞིན་གཅིག་ན་གྲུབ་དུས་ཕྱིན་ཅི་ལོག་ཏུ་ཐལ་བའོ། །དང་པོ་ནི། ཇི་
ལྟར་ཞེས་པ་རྐང་པ་གཅིག་སྟེ། མྱུ་གུ་ཆོས་ཅན། ས་བོན་གྱི་འཇིག་བྱེད་མ་ཡིན་
པར་ཐལ། དེ་དང་རང་བཞིན་གཅིག་ཡིན་པའི་ཕྱིར། གཉིས་པ་ནི། བྱེད་རྒྱུ་ཞེས་
པ་རྐང་པ་གཉིས་ཏེ། དེ་ཆོས་ཅན། ས་བོན་དང་དབྱིབས་དང་ཁ་དོག་དང་རོ་དང་
ནུས་པ་དང་སྨིན་པ་སོ་སོར་མེད་པར་ཐལ། རང་བཞིན་གྱིས་གྲུབ་པའི་གཅིག་
ཡིན་པའི་ཕྱིར། གསུམ་པ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་ཅན།
ས་བོན་དང་རང་བཞིན་གཅིག་མ་ཡིན་པར་ཐལ། ས་བོན་གྱི་གནས་སྐབས་བཏང་
ནས་ཁྱོད་ཀྱི་ངོ་བོར་འགྱུར་དགོས་པའི་ཕྱིར། བཞི་པ་ནི་། གལ་ཏེ་ཞེས་པ་རྐང་པ་
བཞི་སྟེ། དེ་ཆོས་ཅན། ཁྱོད་ཀྱི་དུས་ན་ས་བོན་མ་གྲུབ་པ་བཞིན་དུ་ཁྱོད་ཀྱང་མ་
གྲུབ་པའམ། ཡང་ན་ཁྱོད་བཞིན་དུ་ཁྱོད་ཀྱི་དུས་ན་ས་བོན་ཡང་གྲུབ་པར་ཐལ།
ཁྱོད་དང་དེ་གཉིས་རང་བཞིན་གྱིས་གྲུབ་པའི་གཅིག་ཡིན་བའི་ཕྱིར། ཁྱོད་དང་དེ་
གཉིས་རང་བཞིན་གཅིག་ཏུ་ཁས་བླང་དུ་མི་རུང་བར་ཐལ། དེ་ཁས་བླངས་པ་ལ་
ཇི་སྐད་བཤད་བའི་སྐྱོན་དུ་འགྱུར་བའི་ཕྱིར། གཉིས་པ་ནི། གང་ཕྱིར་ཞེས་པ་རྐང་

313
དབུ་མ་ལ་འཇུག་པའི་བསྡུས་དོན།
པ་གཉིས་ཏེ། ཤེས་བྱ་ཆོས་ཅན། བདག་སྐྱེ་ཐ་སྙད་དུ་ཡང་མ་གྲུབ་པར་ཐལ། དེ་
གྲུབ་ན་ས་སྨྱུག་གཅིག་ཏུ་གྲུབ་མཐ
མཐས་བློ་མ་བསྒྱུར་བ་རྣམས་ཀྱིས་ཀྱང་གྲུབ་དགོས་
པ་ལས་དེ་རྣམས་ཀྱིས་ས་སྨྱུག་གཅིག་ཏུ་ཁས་ཀྱང་མ་བླངས་ཚད་མས་ཀྱང་མ་
གྲུབ་པའི་ཕྱིར། གཅིག་ཏུ་ཚད་མས་མ་གྲུབ་པར་ཐལ། ས་བོན་ཞིག་པའི་རྗེས་སུ་
མྱུ་གུ་འབྱུང་བ་འཇིག་རྟེན་པའི་མངོན་སུམ་ཚད་མས་གྲུབ་པའི་ཕྱིར། གཉིས་པ་
ནི། དེ་ཕྱིར་ཞེས་པ་རྐང་པ་གཉིས་ཏེ། དེ་ཆོས་ཅན། བདག་སྐྱེ་ཐ་སྙད་དང་དོན་
དམ་གཉིས་ཆར་དུ་མ་གྲུབ་པར་ཐལ། དེ་གྲུབ་པ་ལ་ཇི་སྐད་བཤད་པའི་རི་རོགས་
པས་གནོད་ཅིང་། སློབ་དཔོན་འཕགས་པས་དགག་བྱ་ལ་དོན་དམ་གྱི་ཁྱད་པར་
མ་སྦྱར་བར། བདག་ལས་མ་ཡིན་ཞེས་སྤྱིར་སྨོས་པ་དགོས་པ་དང་བཅས་པའི་
ཕྱིར། གཉིས་པ་ནི། བདག་ལས་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན།
ལས་བྱ་བྱེད་ཐམས་ཅད་གཅིག་ཏུ་ཐལ། དངོས་པོ་རྣམས་བདག་ལས་སྐྱེ་བའི་
ཕྱིར། བདག་ལས་སྐྱེ་བ་ཁས་བླངས་དུ་མི་རུང་བར་ཐལ། བདག་སྐྱེ་ཁས་བླངས་
བ་ལ་ཉེས་པ་མཐའ་ཡས་པར་འགྱུར་བའི་ཕྱིར། དེར་ཐལ། རྒྱུ་འབྲས་རང་
བཞིན་གཅིག་ཏུ་མི་རུང་བའི་ཕྱིར།
གཉིས་པ་གཞན་སྐྱེ་དགག་པ་ལ་གཉིས། སྤྱིར་དགག་པ་དང་། རྣམ་
རིག་པའི་འདོད་པ་བྱེ་བྲག་ཏུ་དགག་པའོ། །དང་པོ་ལ་གཉིས། བདེན་པ་གཉིས་
ཆར་དུ་གྲུབ་པ་དགག་པ་དང་། བཀག་པ་ལ་མི་འཐད་པ་སྤོང་བའོ། །དང་པོ་ལ་
གཉིས། གཞན་སྐྱེ་དེ་ཁོ་ན་ཉིད་དུ་གྲུབ་པ་དགག་པ་དང་། ཐ་སྙད་དུ་གྲུབ་པ་

314
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དགག་པའོ། །དང་པོ་ལ་གསུམ། རྒྱུ་འབྲས་ངོ་བོ་ཉིད་ཀྱིས་གཞན་ཡིན་པ་ལ་
གནོད་པ་བསྟན་པ་དང༌། དེ་ལྟར་མིན་པའི་རིགས་པ་བསྟན་པ་དང་། མཐའ་
བཞིར་བརྟགས་ནས་དེ་དག་དགག་པའོ། །དང་པོ་ལ་གཉིས། ཧ་ཅང་ཐལ་བས་
དགག་པ་དང་། རྒྱུ་འབྲས་སོ་སོར་ངེས་པ་ཉམས་པར་ཐལ་བས་དགག་པའོ། །
དང་པོ་ནི། གཞན་ལ་ཞེས་པ་རྐང་པ་གཉིས་ཏེ། ས་ལུའི་མྱུ་གུ་ཆོས་ཅན། ས་
ལུའི་ས་བོན་ལས་མི་སྐྱེ་བར་ཐལ་། དེ་ལས་ངོ་བོ་ཉིད་ཀྱིས་གྲུབ་པའི་གཞན་ཡིན་
པའི་ཕྱིར། ཁྱབ་པ་ལ་བཟློག་ན་གནོད་པ་ཅི་ཡོད་སྙམ་ན། མེ་ལྕེ་ལས་ཀྱང་མུན་པ་
འཐུག་པོ་སྐྱེ་བར་ཐལ། དེ་གཉིས་ངོ་བོ་ཉིད་ཀྱིས་གཞན་ཡིན་པའི་ཕྱིར། ཞེས་རྒྱུ་
མཚན་མཚུངས་པའི་མགོ་བསྒྲེའོ། །གཉིས་པ་ལ་གཉིས། དངོས་དང༌། རྒྱུ་
འབྲས་སོ་སོར་ངེས་པ་མི་ཉམས་པའི་ལན་དགག་པའོ། །དང་པོ་ནི། ཐམས་ཅད་
ཅེས་པ་རྐང་པ་གཉིས་ཏེ། ཤེས་བྱ་ཆོས་ཅན། རྒྱུ་ཀུན་ལས་རང་གི་འབྲས་བུ་ཡིན་
 མིན་ཀུན་སྐྱེ་བར་ཐལ། རྒྱུ་འབྲས་སུ་འདོད་པའི་ས་སྨྱུག་དང་། མི་འདོད་པའི་མེ་
ལྕེ་དང་མུན་པ་སོགས་ཀྱང་ངོ་བོ་ཉིད་ཀྱིས་གཞན་དུ་མཚུངས་པའི་ཕྱིར། གཉིས་
པ་ལ་གཉིས། རྩོད་པ་དང་། དེ་སྒྲུབ་བྱེད་ཀྱི་ཁྱད་པར་བསྒྲུབ་བྱ་དང་མཚུངས་
པས་དགག་པའོ། །དང་པོ་ནི། རབ་ཏུ་ཞེས་པ་རྐང་པ་བཞི་སྟེ། ཀུན་ལས་ཀུན་སྐྱེ་
བ་མ་ཡིན་ཏེ། ངེས་པ་མཐོང་བའི་ཕྱིར། འདི་ལྟར་རང་བཞིན་གཞན་དུ་མཚུངས་
ཀྱང་ས་སྨྱུག་ལྟ་བུ་རིགས་གཅིག་པ་དང་། རྒྱུད་གཅིག་ཏུ་གཏོགས་པ་དང་། ཕན་
འདོགས་ནུས་པ་སོགས་རྒྱུ་འབྲས་ཡིན་གྱི། དེ་དག་མ་ཚང་བའི་སྣང་མུན་སོགས་

4
315
དབུ་མ་ལ་འཇུག་པའི་བསྡུས་དོན།
མ་ཡིན་ནོ་ཞེ་ན། གཉིས་པ་ནི། ཇི་ལྟར་ཞེས་པ་རྐང་པ་བཞི་སྟེ། ས་ལུའི་ས་བོན་
ཆོས་ཅན། ནས་ཀྱི་ས་བོན་སོགས་བཞིན་དུ་ས་ལུའི་མྱུ་གུ་དང་རིགས་གཅིག་དང་
རྒྱུད་གཅིག་ཏུ་གཏོགས་པ་དང་ཕན་འདོགས་ནུས་པ་མ་ཡིན་པར་ཐལ། དེ་དང་ངོ་
བོ་ཉིད་ཀྱིས་གཞན་ཡིན་པའི་ཕྱིར། གཉིས་པ་ལ་གཉིས། རིགས་པ་དངོས་
དང་། རྒྱུ་འབྲས་དུས་མཉམ་གྱི་དཔེ་དགག་པའོ། །དང་པོ་ནི། མྱུ་གུ་ཞེས་པ་
རྐང་པ་བཞི་སྟེ། མྱུ་གུ་ཆོས་ཅན། ཁྱོད་ཁྱོད་རང་གི་རྒྱུ་ས་བོན་རྣམ་པར་མ་འགྱུར་
བའི་དུས་ན་མེད་པར་ཐལ། ཁྱོད་དེ་དང་དུས་མཉམ་མ་ཡིན་པའི་ཕྱིར། འདོད་
ན། ས་བོན་ཆོས་ཅན། ཁྱོད་མྱུ་གུ་དང་ངོ་བོ་ཉིད་ཀྱིས་གཞན་མ་ཡིན་པར་ཐལ།
དེ་ཡིན་ན་ཁྱོད་ཀྱི་དུས་ནས་མྱུ་གུ་ཡོད་དགོས་བ་ལ་ཁྱོད་ཀྱི་དུས་ན་གཞན་པ་མྱུ་གུ་
མེད་པའི་ཕྱིར། འདོད་ན། ཁྱོད་ལས་དེ་སྐྱེ་བ་གཞན་སྐྱེ་ཡིན་པ་ཉམས་སོ། །
གཉིས་པ་ལ་གཉིས། སྲང་མདའི་མཐོ་དམན་གྱི་དཔེ་དོན་མི་མཚུངས་པ་དང་།
མིག་སོགས་ཀྱི་དཔེ་མི་འཐད་པའོ། །དང་པོ་ལ་རྩོད་པ་དགོད་པ་ནི། ཇི་ལྟར་ཞེས་
བ་རྐང་པ་གསུམ་སྟེ། སྲད་མདའི་མཐོ་དམན་དུས་མཉམ་པ་བཞིན་དུ་ས་བོན་
འགག་པ་དང་མྱུ་གུ་སྐྱེ་བ་དུས་མཉམ་པས་ས་སྨྱུག་ཀྱང་དུས་མཉམ་ལ། དེས་ན་
རང་བཞིན་གཞན་ཡང་ཡིན་ནོ་ཞེ་ན། ལན་ནི། གལ་ཏེ་ཞེས་པ་རྐང་པ་ལྔ་སྟེ།
ཤེས་བྱ་ཆོས་ཅན། སྲང་མདའི་མཐོ་དམན་ས་སྨུག་དུས་མཉམ་པའི་དཔེར་མི་
རུང་བར་ཐལ། སྲང་མདའི་མཐོ་དམན་ལ་དུས་གཅིག་པ་ཡོད་ཀྱང་ས་སྨྱུག་དེར་
མི་རུང་བའི་ཕྱིར། མི་རུང་བར་ཐལ། མྱུ་གུ་སྐྱེ་བཞིན་པ་དེ་སྐྱེ་བ་ལ་མངོན་དུ་

316 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕྱོགས་པའི་མ་འོངས་པ་ཡིན་ལ། ས་བོན་འགག་བཞིན་པ་དེ་འགགས་པ་ལ་
མངོན་དུ་ཕྱོགས་པའི་ད་ལྟ་བ་ཡིན་པའི་ཕྱིར།
 ས་སྨྱུག་དུས་མི་མཉམ་ཡང་
ཡང་མྱུ་གུ་
སྐྱེ་བའི་བྱ་བ་དང་། ས་བོན་འགག་པའི་བྱ་བ་དུས་མཉམ་མོ་ཞེ་ན། མྱུ་གུའི་སྐྱེ་བ་
ཆོས་ཅན་། བྱེད་པ་སྟེ་སྐྱེ་བ་པོ་མྱུ་གུ་དང་དུས་མཉམ་དུ་ཐལ། ཁྱོད་དང་དེ་
གཉིས་ངོ་བོ་ཉིད་ཀྱིས་གྲུབ་པའི་རྟེན་བརྟེན་པ་ཡིན་པའི་ཕྱིར། འདོད་ན། མྱུ་གུ་སྐྱེ་
བ་ལ་མངོན་དུ་ཕྱོགས་པའི་ཚེ་ཁྱོད་མེད་པར་ཐལ། བྱེད་པོ་མྱུ་གུ་མེད་པའི་ཕྱིར།
གཉིས་པ་ནི། གལ་ཏེ་ཞེས་པ་རྐང་པ་བཞི་སྟེ། མིག་ཤེས་དེ་རང་གི་ལྷན་ཅིག་
འབྱུང་རྒྱུ་མིག་སོགས་དང༌། མཚུངས་ལྡན་གྱི་རྒྱུ་ཀུན་འགྲོ་ལྔ་དང་དུས་མཉམ་
པའི་རྒྱུ་འབྲས་ཡིན་པས་གཞན་སྐྱེར་རུང་ངོ་ཞེ་ན། མིག་ཤེས་ཆོས་ཅན། དེ་དག་
ཁྱོད་སྐྱེད་བྱེད་དུ་དགོས་པ་མེད་པར་ཐལ། དེ་དག་གི་དུས་ན་ཁྱོད་སྐྱེས་ཟིན་པའི་
ཕྱིར། དེ་མ་གྲུབ་ན། དེ་དག་དང་ངོ་བོ་ཉིད་ཀྱིས་གཞན་མ་ཡིན་པར་ཐལ། དེ་
དག་གི་དུས་ན་མེད་པའི་ཕྱིར་ཞེས་བཤད་ཟིན་ཏོ། །གསུམ་པ་ལ་མཐའ་བཞིར་
བརྟགས་པ་དང་། བརྟགས་ནས་དགག་པ་གཉིས། སྐྱེད་པར་ཞེས་པ་རྐང་པ་
གཉིས་གཉིས་ཏེ། རྒྱུ་འབྲས་ངོ་བོ་ཉིད་ཀྱིས་གཞན་པའི་འབྲས་བུ་སྐྱེད་ན་མཐར་
བཞིས་བསྡུས་པ་གང་བསྐྱེད། བཞི་ཀ་ལྟར་ཡང་མི་འཐད་དོ། །ས་བོན་ཆོས་
ཅན། ཁྱོད་ཀྱིས་མྱུ་གུ་ཁྱོད་ཀྱི་དུས་ན་རང་བཞིན་གྱིས་ཡོད་པ་སྐྱེད་པ་མ་ཡིན་པར་
ཐལ། དེ་སྐྱེད་པ་དགོས་པ་ཅུང་ཟད་ཀྱང་མེད་པའི་ཕྱིར། རྒྱུ་དུས་ན་མེད་པ་རང་
བཞིན་གྱིས་གྲུབ་པ་སྐྱེད་དོ་ཞེ་ན། དེ་ཆོས་ཅན། མྱུ་གུ་མི་སྲིད་པར་ཐལ། མྱུ་གུ་

317
དབུ་མ་ལ་འཇུག་པའི་བསྡུས་དོན།
ཁྱོད་ཀྱི་དུས་ན་མེད་པ་རང་བཞིན་གྱིས་གྲུབ་པ་གང་ཞིག །རང་བཞིན་དུས་ནམ་
ཡང་འགྱུར་མི་སྲིད་པའི་ཕྱིར། འདོད་ན། མྱུ་གུ་སྐྱེད་པ་མ་ཡིན་པར་ཐལ། མྱུ་
གུ་རི་བོང་རྭ་ལྟར་མེད་པའི་ཕྱིར། མྱུ་གུ་ཡོད་མེད་གཉིས་ཀའང་མི་སྐྱེད་དེ། མྱུ་
གུ་ཡོད་མེད་གཉིས་ཀར་འགྱུར་མི་སྲིད་པའི་ཕྱིར། ཡོད་མེད་གཉིས་ཀ་མ་ཡིན་པ་
རང་བཞིན་གྱིས་གྲུབ་པའང་མི་སྐྱེད་དེ། ཡོད་མེད་གཉིས་ཀ་རང་བཞིན་གྱིས་མ་
གྲུབ་པའི་ཕྱིར།
གཉིས་པ་གཞན་སྐྱེ་ཐ་སྙད་དུ་གྲུབ་པ་དགག་པ་ལ། རྩོད་པ་དང་ལན་
ནོ༑ ༑དང་པོ་ནི། གང་གིས་ཞེས་པ་རྐང་པ་བཞི་སྟེ། གཞན་སྐྱེ་འགོག་པའི་ཕྱིར་
དུ་དོན་དམ་དཔྱོད་པའི་རིགས་པ་བརྗོད་པ་དོན་མེད་པར་ཐལ། དེ་བཀག་པ་ལ་
འཇིག་རྟེན་པའི་ཚད་མས་གནོད་པའི་ཕྱིར། གཞན་སྐྱེ་སྒྲུབ་པ་ལ་ཡང་དོན་དམ་
དཔྱོད་པའི་རིགས་པ་དགོས་པ་མེད་པར་ཐལ། དེ་འཇིག་རྟེན་པའི་མངོན་སུམ་
ཚད་མས་གྲུབ་པའི་ཕྱིར་ཞེ་ན། གཉིས་པ་ལན་ལ་གཉིས། འཇིག་རྟེན་གྱི་གནོད་
པའི་ཡུལ་བསྟན་པའི་ཕྱིར་བདེན་གཉིས་ཀྱི་རྣམ་གཞག་བསྟན་པ་དང་། གཞན་སྐྱེ་
དགག་པ་ལ་འཇིག་རྟེན་གྱིས་མི་གནོད་པའི་རྒྱུ་མཚན་བསྟན་པའོ། །དང་པོ་ལ་
གཉིས། རྣམ་གཞག་སྤྱིར་བསྟན་པ་དང་། སོ་སོར་བཤད་པའོ། །དང་པོ་ལ་
གསུམ། བདེན་གཉིས་ཀྱི་མཚན་ཉིད་དང་། ཀུན་རྫོབ་བདེན་པའི་དབྱེ་བ་དང་།
གཞན་སྐྱེ་བཀག་པ་ལ་འཇིག་རྟེན་གྱིས་མི་གནོད་པའི་དཔེའོ། །དང་པོ་ནི། དངོས་
ཀུན་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། ཕྱི་ནང་གི་དངོས་པོ་འདི་རྣམས་

318
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལ་ངོ་བོ་གཉིས་གཉིས་ཡོད་དེ། ཡུལ་ཡང་དག་པ་མཐོང་བས་རྙེད་པའི་རང་
བཞིན་གྱིས་སྟོང་པ་དང་། ཕྱིན་ཅི་ལོག་མཐོང་བས་རྙེད་པའི་ས་སྨྱུག་སོགས་བྱ་བ་
བྱེད་ནུས་གཉིས་སུ་ཡོད་པའི་ཕྱིར། དེ་ཆོས་ཅན། བདེན་པ་གཉིས་སུ་ཡོད་
དེ༑ ཡང་དག་པ་མཐོང་བ་འཕགསགས་པའི་མཉམ་གཞག་གིས་རྙེད་པའི་དོན་དེ་དོན་
དམ་བདེན་པ་དང་། མཐོང་བ་འཁྲུལ་བ་ཐ་སྙད་པའི་ཚད་མས་རྙེད་པའི་དོན་
 དེ༑ ཀུན་རྫོབ་བདེན་པ་ཡིན་པའི་ཕྱིར། གཉིས་པ་ལ་གསུམ། ཡུལ་ཅན་ལ་ཡང་
་ལོག་ཏུ་དབྱེ་བ་དང་། ཡུལ་ལ་ཡང་ལོག་ཏུ་དབྱེ་བ་དང་། ཐ་སྙད་དུ་ཡང་ཡོད་མི་
སྲིད་པའི་ལོག་པའི་ཀུན་རྫོབ་ཀྱི་དཔེ་བསྟན་པའོ། །དང་པོ་ནི། མཐོང་བ་ཞེས་པ་
རྐང་པ་བཞི་སྟེ། དེ་ཆོས་ཅན། ཡུལ་ཅན་ལ་ཡང་ལོག་གཉིས་སུ་ཡོད་དེ། རབ་
རིབ་སོགས་ཀྱི་གནོད་པ་དང་བྲལ་བའི་དབང་ཤེས་སོགས་འཇིག་རྟེན་པའི་བློ་ལ་
ལྟོས་ཏེ་ཕྱིན་ཅི་མ་ལོག་པ་དང་། གནོད་བཅས་ཀྱི་ཤེས་པ་རྣམས་ཕྱིན་ཅི་ལོག་ཡིན་
པའི་ཕྱིར། གཉིས་པ་ནི། གནོད་པ་མེད་ཅེས་པ་རྐང་པ་བཞི་སྟེ། དེ་ཆོས་ཅན།
ཡུལ་ལ་ལྟོས་ཏེ་ཡང་ལོག་གཉིས་སུ་ཡོད་དེ། གནོད་པ་མེད་པའི་དབང་པོ་དྲུག་
གི་གཟུང་ཡུལ་འཇིག་རྟེན་པའི་བློ་ལ་ལྟོས་ཏེ་ཡང་དག་ཀུན་རྫོབ་དང་། གནོད་
བཅས་ཀྱི་དབང་པོའི་བཟུང་ཡུལ་ལོག་པའི་ཀུན་རྫོབ་ཡིན་པའི་ཕྱིར། གསུམ་པ་
ནི༑ མི་ཤེས་ཞེས་པ་རྐང་པ་བཞི་སྟེ། དེ་ཆོས་ཅན། མུ་སྟེགས་རྣམས་ཀྱིས་
བཏགས་པའི་གང་ཟག་གི་བདག་དང་སྒྱུ་མའི་སྤྲུལ་གཞི་རྟ་གླང་རང་མཚན་པར་ཐ་
སྙད་དུ་ཡང་མ་གྲུབ་སྟེ། དེ་དག་ལ་ཚད་མས་གནོད་པའི་ཕྱིར། གསུམ་པ་ནི།

319
དབུ་མ་ལ་འཇུག་པའི་བསྡུས་དོན།
མིག་ནི་ཞེས་པ་རྐང་པ་བཞི་སྟེ། དེ་ཆོས་ཅན། རབ་རིབ་ཅན་གྱི་མཐོང་བས་རབ་
རིབ་མེད་པའི་ཤེས་པས་མཐོང་བ་ལ་མི་གནོད་པ་ལྟར། གཞན་སྐྱེ་བཀག་པ་ལ་
འཇིག་རྟེན་པའི་བློས་མི་གནོད་པར་ཐལ། གཞན་རང་གི་མཚན་ཉིད་ཀྱིས་མ་གྲུབ་
པར་འཕགས་པའི་མཉམ་གཞག་གིས་གཞིགས་པའི་ཕྱིར།
གཉིས་པ་ལ་གཉིས། ཀུན་རྫོབ་བདེན་པ་ངོས་བཟུང་བ་དང་། དོན་དམ་
པའི་བདེན་པ་དཔེའི་སྒོ་ནས་བསྟན་པའོ། །དང་པོ་ནི། གཏི་མུག་ཅེས་པ་རྐང་པ་
བཞི་སྟེ། གནས་ལུགས་མཐོང་བ་ལ་སྒྲིབ་པར་བྱེད་པའི་བློ་ཀུན་རྫོ་བ་པ་ཉོན་
མོངས་ཅན་གྱི་མ་རིག་པ་ལ་བདེན་པར་སྣང་ཞིང་དེས་བདེན་པར་ཞེན་པའི་
གཟུགས་སྒྲ་ལ་སོགས་པ་ཆོས་ཅན། ཀུན་རྫོབ་བདེན་པ་ཡིན་ཏེ། ཐ་སྙད་པའི་
ཚད་མས་རྙེད་པའི་དོན་ཡིན་པའི་ཕྱིར། ཉན་རང་དགྲ་བཅོམ་པ་དང་དབང་ཐོབ་
པའི་བྱང་ཆུབ་སེམས་དཔའ་རྣམས་ཀྱི་རྗེས་ཐོབ་ཀྱི་ངོར་ཀུན་རྫོབ་ཙམ་ཡིན་གྱི་
བདེན་པར་གྲུབ་པ་མ་ཡིན་ཏེ། དེ་དག་གིས་ཐ་སྙད་ཙམ་དུ་གཟིགས་ཀྱི་དེ་དག་གི་
རྒྱུད་ལ་བདེན་འཛིན་མེད་པའི་ཕྱིར། གཉིས་པ་ནི། རབ་རིབ་ཅེས་པ་རྐང་པ་བཞི་
སྟེ༑ མྱུ་གུ་རང་བཞིན་མེད་པ་ཆོས་ཅན། དོན་དམ་པའི་བདེན་པ་ཡིན་ཏེ། མིག་
དག་པས་སྐྲ་ཤད་ཀྱི་སྣང་བ་དང་བྲལ་བའི་སྒོ་ནས་སྐྱཤད་ཀྱིས་དབེན་པ་མཐོང་བ་
བཞིན་དུ་ཕྱིན་ཅི་ལོག་གི་སྣང་བ་མཐའ་དག་ལོག་པའི་ཚུལ་གྱིས་འཕགས་པའི་
མཉམ་གཞག་གིས་གཟིགས་པའི་དོན་ཡིན་པའི་ཕྱིར།
གཉིས་པ་གཞན་སྐྱེ་དགག་པ་ལ་འཇིག་རྟེན་གྱིས་མི་གནོད་པའི་རྒྱུ་མཚན་

320
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བསྟན་པ་ལ་གསུམ། དངོས་དང་། གཞན་སྐྱེ་འཇིག་རྟེན་པས་ཀྱང་མ་གྲུབ་པར་
བསྟན་པ་དང་། རྟེན་འབྲེལ་རྟག་ཆད་མེད་པར་གྲུབ་པའི་ཡོན་ཏན་བསྟན་པའོ། །
དང་པོ་ལ་གསུམ། འཇིག་རྟེན་པའི་ཤེས་པས་བདེན་པའི་སྤྲོས་པ་འགོག་ནུས་ན་
ལ
ཧ་ཅང་ཐལ་བ་དང་། ཚད་མ་གཞན་གྱིས་བདེན་པའི་སྤྲོས་པ་བཀག་པ་ལ་ཡང་མི་
གནོད་པར་བསྟན་པ། འཇིག་རྟེན་པའི་ཤེས་པས་གནོད་པའི་ཡུལ་ངོས་བཟུང་
བའོ། །དང་པོ་ནི། གལ་ཏེ་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། འཇིག་
རྟེན་ཐ་མལ་པ་རྣམས་ཀྱིས་དེ་ཁོ་ན་ཉིད་མངོན་སུམ་དུ་རྟོགས་པར་ཐལ། འཇིག་
རྟེན་ཐ་མལ་པའི་དབང་པོའི་ཤེས་པ་གཞན་བདེན་པ་བཀག་པ་ལ་གནོད་བྱེད་དང་།
གཞན་བདེན་པ་སྒྲུབ་བྱེད་ཀྱི་ཚད་མར་རིགས་པའི་ཕྱིར། འདོད་ན། འཕགས་
ལམ་ཐོབ་པར་བྱ་བའི་ཕྱིར་ཚུལ་ཁྲིམས་བསྲུང་བ་སོགས་དགོས་པ་མེད་པར་
ཐལ། འདོད་པ་དེའི་ཕྱིར། དེས་ན་འཇིག་རྟེན་ཐ་མལ་པའི་དབང་ཤེས་དེ་ཁོ་ན་
ཉིད་རྟོགས་པའི་ཚད་མར་མི་རིགས་པར་ཐལ། དེ་ལ་ཧ་ཅང་ཐལ་བའི་སྐྱོན་ཡོད་
པའི་ཕྱིར། གཉིས་པ་ནི། རྣམ་ཀུན་ཞེས་པ་རྐང་པ་གཉིས་ཏེ། དེ་ཆོས་ཅན།
གཞན་སྐྱེ་བཀག་པ་ལ་འཇིག་རྟེན་པའི་ཤེས་པས་མི་གནོད་པར་ཐལ། འཇིག་རྟེན་
པའི་བློ་རང་ག་བ་དེ་ཁོ་ན་ཉིད་ལ་གནོད་སྒྲུབ་གང་དུ་ཡང་མི་རུང་བའི་ཕྱིར།
གསུམ་པ་ནི། འཇིག་རྟེན་ཞེས་པ་རྐང་པ་གཉིས་ཏེ། དེ་ཆོས་ཅན། བུམ་པ་མེད་
དོ་ཞེས་འགོག་པར་བྱེད་ན་འཇིག་རྟེན་གྱི་ཚད་མས་གནོད་དེ། བུམ་པ་ཡོད་པར་
འཇིག་རྟེན་པའི་ཚད་མ་ལ་གྲགས་ཤིང་གྲུབ་པའི་ཕྱིར། གཉིས་པ་ནི། གང་ཕྱིར

321
དབུ་མ་ལ་འཇུག་པའི་བསྡུས་དོན།
ཞེས་པ་རྐང་པ་བཞི་སྟེ། དེ་ཆོས་ཅན། ཉེར་ལེན་དང་ཉེར་ལེན་ཅན་ངོ་བོ་ཉིད་ཀྱིས་
གཞན་དུ་འཇིག་རྟེན་པ་ལ་ཡང་གྲགས་པ་མེད་དེ། བུའི་ས་བོན་ཙམ་བཏབ་ནས་
ཕྱིས་ཀྱི་ཁྱེའུ་ལ་དམིགས་ནས་འདི་ངས་བསྐྱེད་ཅེས་པ་དང༌། ཤིང་གི་ས་བོན་ཙམ་
བཏབ་ནས་ཕྱིས་ཀྱི་སྡོང་པོ་ལ་དམིགས་ཏེ་འདི་ངས་བཙུགས་སོ་ཞེས་སྟོན་པའི་
ཕྱིར། གསུམ་པ་ལ་བཞི། དངོས་དང་། རང་བཞིན་གྱིས་སྐྱེ་བ་མེད་པ་ངེས་པར་
ཁས་བླང་དགོས་པ་དང་། ཐ་སྙད་འཇོག་པའི་ཚེ་རང་བཞིན་ཡོད་མེད་དཔྱད་ནས་
བཞག་ཏུ་མི་རུང་བ་དང་། རང་གི་མཚན་ཉིད་ཀྱིས་སྐྱེ་བ་ཐ་སྙད་དུ་ཡང་མི་སྲིད་
པའོ། །དང་པོ་ནི། གང་ཕྱིར་ཞེས་པ་རྐང་པ་བཞི་སྟེ། ས་བོན་ཆོས་ཅན། མྱུ་གུ་
སྐྱེས་བའི་ཚེ་ཁྱོད་རྒྱུན་ཆད་པར་ཐལ་བའི་སྐྱོན་མེད་དེ། དེ་ཁྱོད་ལ་ལྟོས་ནས་
འབྱུང་བ་ཙམ་ཡིན་གྱི་དེ་དང་རང་གི་མཚན་ཉིད་ཀྱིས་གྲུབ་པའི་གཞན་མ་ཡིན་པའི་
ཕྱིར། དེ་ཆོས་ཅན། མྱུ་གུ་སྐྱེས་པའི་ཚེ་ཁྱོད་རྟག་པར་གནས་པའི་སྐྱོན་མེད་
དེ། ཁྱོད་ལ་ལྟོས་ནས་དེ་ལ་བྱུང་བ་ཙམ་ཡིན་གྱི་དེ་དང་རང་བཞིན་གཅིག་མ་ཡིན་
པའི་ཕྱིར། དོན་ནི་འདི་ལྟར་ཡིན་ཏེ། ས་སྨྱུག་རང་བཞིན་གཅིག་པ་བཀག་རྗེས་སུ་
རང་བཞིན་གྱིས་གྲུབ་ན་རང་བཞིན་གཞན་ཡིན་དགོས་ལ། དེ་ལྟ་ན་འབྲེལ་མེད་སོ་
སོར་འགྱུར་བས་མྱུ་གུ་བྱུང་ཡང་ས་བོན་གྱི་རྒྱུན་དུ་མི་རུང་བས་རྒྱུན་ཆད་པར་
འགྱུར་ལ། དེས་ན་རང་བཞིན་གཞན་མིན་པའི་ཕྱིར་ཆད་པའི་སྐྱོན་མེད་པར་སྟོན་
ནོ༑ ༑ཡང་རང་བཞིན་གཞན་བཀག་རྗེས་སུ་རང་གི་མཚན་ཉིད་ཀྱིས་གྲུབ་ན་རང་
བཞིན་གཅིག་ཏུ་འགྱུར་ལ། དེ་ལྟ་ན་ས་བོན་རྟག་པར་འགྱུར་བས། རང་བཞིན་

322
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཅིག་མ་ཡིན་པས་རྟག་པར་ཐལ་བ་ཡང་མ་ཡིན་ནོ།།
གཉིས་པ་ནི། གལ་ཏེ་ཞེས་པ་རྐང་པ་བཞི་སྟེ། འཕགས་པའིམཉམ་
བཞག་ཡེ་ཤེས་ཆོས་ཅན། ཁྱོད་དངོས་པོ་འགོག་བྱེད་དུ་ཐལ། དངོས་པོ་དེ་དེ་ཁོ་
ན་ཉིད་དུ་གྲུབ་པ་གང་ཞིག །ཁྱོད་ཀྱིས་དངོས་པོ་དེ་དེ་ཁོ་ན་ཉིད་དུ་མ་གྲུབ་པར་
རྟོགས་པའི་ཕྱིར། རྟགས་སྔ་མ་མ་གྲུབ་ན། རང་གི་མཚན་ཉིད་ཀྱིས་གྲུབ་པ་
ཉམས་སོ། །དེས་ན་རང་བཞིན་གྱིས་སྐྱེ་བ་མེད་པ་ངེས་པར་ཁས་བླང་དགོས་ཀྱི་
རང་གི་མཚན་ཉིད་ཀྱིས་སྐྱེ་བ་མི་རུང་བར་ཐལ། དེ་ལྟ་ཡིན་ན་སྟོང་ཉིད་རྟོགས་པ་
དངོས་པོའི་འཇིག་རྒྱུར་ཁས་བླངས་དགོས་པའི་ཕྱིར། གསུམ་པ་ནི། གང་ཕྱིར་
ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། ཀུན་རྫོ་བ་བདེན་པ་འཇོག་པའི་ཚེ་
རང་བཞིན་གྱིས་ཡོད་མེད་དཔྱད་ནས་རང་བཞིན་ཡོད་པའི་དབང་དུ་བྱས་ཏེ་
བཞག་པ་མི་རིགས་པར་ཐལ། དེ་ལྟ་ན་ཀུན་རྫོབ་བདེན་པ་ཉམས་པར་འགྱུར་བའི་
ཕྱིར། དེར་ཐལ། དངོས་པོ་འདི་རང་བཞིན་ཡོད་མེད་དཔྱད་ན་དེ་བཞིན་ཉིད་ཀྱི་
བདག་ཉིད་རང་བཞིན་མེད་པ་ལས་ཚུ་རོལ་ཏུ་གནས་པ་མི་རྙེད་པའི་ཕྱིར། བཞི་
པ་ནི། དེ་ཉིད་ཅེས་པ་རྐང་པ་བཞི་སྟེ། དེ་ཆོས་ཅན། རང་བཞིན་གྱིས་སྐྱེ་བ་ཐ་
སྙད་དུ་ཡང་མི་སྲིད་པར་ཐལ། རང་བཞིན་གྱིས་སྐྱེ་བ་དོན་དམ་དུ་གྲུབ་པ་འགོག་
པའི་རིགས་པ་དེས། ཐ་སྙད་དུ་གྲུབ་པ་ཡང་འགོག་ནུས་པའི་ཕྱིར། དེར་ཐལ།
དེས་རང་གི་མཚན་ཉིད་ཀྱིས་སྐྱེ་བ་ཙམ་དགག་ནུས་པའི་ཕྱིར།
གཉིས་པ་བཀག་པ་ལ་མི་འཐད་པ་སྤོང་བ་ལ་གསུམ། རང་བཞིན་མེད་

323
དབུ་མ་ལ་འཇུག་པའི་བསྡུས་དོན།
ན་མངོན་སུམ་དུ་མཐོང་བ་དང་འགལ་བ་སྤོང་བ་དང་། ཀུན་གཞིའི་རྣམ་ཤེས་
སོགས་མེད་ཀྱང་རང་བཞིན་མེད་པའི་དངོས་པོ་ལ་ལས་འབྲས་ཀྱི་འབྲེལ་བ་
འཐད་པར་བསྟན་པ་དང་། ལས་འབྲས་ཀྱི་འབྲེལ་བའི་རྟེན་ཀུན་གཞི་སོགས་
གསུངས་པ་དགོངས་པ་ཅན་དུ་བསྟན་པའོ། །དང་པོ་ལ་གཉིས། དངོས་དང་།
བདེན་པ་གཉིས་ཆར་དུ་རྟག་ཆད་དང་བྲལ་བར་བསྟན་པའོ། །དང་པོ་ནི། དངོས་
པོ་ཞེས་པ་རྐང་པ་དྲུག་སྟེ། དེ་ཆོས་ཅན། རང་བཞིན་གྱིས་སྟོང་པའི་རྒྱུ་ལས་རང་
བཞིན་གྱིས་སྟོང་པའི་འབྲས་བུ་སྐྱེ་བ་ངེས་པར་ཁས་བླང་དགོས་པར་ཐལ།
གཟུགས་བརྙན་རང་བཞིན་མེད་པ་ལས་དེར་སྣང་གི་འཁྲུལ་པ་སྐྱེ་བར་མཐོང་བའི་
ཕྱིར། དེར་ཐལ། དེ་ལྟར་འཇིག་རྟེན་ན་གྲགས་ཤིང་ཚད་མས་ཀྱང་གྲུབ་པའི་
ཕྱིར། གཉིས་པ་ནི། བདེན་པ་ཞེས་པ་རྐང་པ་གཉིསཏེ། དེ་ཆོས་ཅན། བདེན་པ་
གཉིས་ཆར་དུ་རྟག་ཆད་ཀྱི་སྐྱོན་མེད་པར་ཐལ། དེ་གཉིས་ཆར་དུ་རང་བཞིན་གྱིས་
དབེན་པའི་ཕྱིར། གཉིས་པ་ལ་བཞི། ཀུན་གཞི་མེད་ཀྱང་རང་བཞིན་མེད་པའི་
ལས་ཀྱིས་འབྲས་བུ་འབྱིན་ནུས་པར་བསྟན་པ་དང༌། དེའི་དཔེ་དང་། རྣམ་སྨིན་
ཕྱུང་ཟིན་པའི་ལས་ཀྱིས་སླར་ཡང་འབྱིན་པར་ཐལ་བ་སྤོང་བ་དང་། དགེ་མི་
དགེའི་ལས་འབྲས་སོ་སོར་ངེས་པའོ། །དང་པོ་ནི། གང་ཕྱིར་ཞེས་པ་རྐང་པ་བཞི་
སྟེ༑ དེ་ཆོས་ཅན། ལས་འབྲས་ཀྱི་རྟེན་ཀུན་གཞི་སོགས་མེད་ཀྱང་འགགས་ནས་
ཡུན་རིང་པོ་ལོན་པའི་རང་བཞིན་མེད་པའི་ལས་ཀྱིས་འབྲས་བུ་འབྱིན་ནུས་པར་
ཐལ། ལས་འགག་པ་རང་བཞིན་གྱིས་མ་གྲུབ་པ་གང་ཞིག །དེ་མ་གྲུབ་ན།

324
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལས་ཞིག་པས་ཀྱང་འབྲས་བུ་འབྱིན་ནུས་ཤིང་། ཀུན་གཞི་མེད་ཀྱང་གང་ཟག་
ཙམ་ལས་ཀྱི་ནུས་པ་བསྒོ་བའི་གཞིར་རུང་བའི་ཕྱིར། གཉིས་པ་ནི། རྨི་ལམ་ཞེས་
པ་རྐང་པ་བཞི་སྟེ། དེ་ཆོས་ཅན། རང་བཞིན་མེད་པའི་ལས་ཀྱིས་རྣམ་སྨིན་སྐྱེད་
པར་ཐལ། རྨི་ལམ་དུ་ཡུལ་གྱི་བུད་མེད་བཟང་མོ་དམིགས་པ་རང་བཞིན་མེད་
ཀྱང་སད་པའི་ཚེ་བླུན་པོ་ལ་ཆགས་པ་སྐྱེ་བའི་རྒྱུར་འགྱུར་པའི་ཕྱིར། གསུམ་པ་
 ནི༑ ཇི་ལྟར་ཞེས་པ་རྐང་པ་བཞི་སྟེ། དེ་ཆོས་ཅན། ལས་ཞིག་པས་འབྲས་བུ་
འབྱིན་ན་རྣམ་སྨིན་བྱུང་ཟིན་པ་སླར་ཡང་འབྱིན་དགོས་པ་མ་ཡིན་པར་ཐལ། རང་
བཞིན་མེད་པར་མཚུངས་ཀྱང་རབ་རིབ་ཅན་གྱིས་སྐྱཤད་མཐོང་ལ། བོང་བུའི་རྭ་
མི་མཐོང་པའི་རྣམ་དབྱེ་སོ་སོར་ངེས་པའི་དཔེ་མཐོང་བའི་ཕྱིར། བཞི་པ་ནི། དེ་
ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། རང་བཞིན་མེད་ཀྱང་དགེ་མི་དགེའི་
ལས་འབྲས་སོ་སོར་ངེས་པ་ཡང་མི་ཉམས་པར་ཐལ། རང་བཞིན་མེད་ཀྱང་རྣམ་
སྨིན་ཕྱུང་ཟིན་པའི་ལས་ཀྱིས་སླར་ཡང་མི་འབྱིན་ཞིང་། ཕྱུང་མ་ཟིན་པའི་ལས་
ཀྱིས་འབྱིན་པའི་རྣམ་དབྱེ་སོ་སོར་ངེས་པའི་ཕྱིར། དགེ་མི་དགེའི་ལས་རང་
བཞིན་མེད་པར་མངོན་སུམ་དུ་རྟོགས་པའི་འཕགས་པ་ཆོས་ཅན། ཐར་པ་ཐོབ་
པར་འགྱུར་ཏེ། ལས་ཀྱི་དེ་ཁོ་ན་ཉིད་མངོན་སུམ་དུ་རྟོགས་པའི་སྐྱེས་བུ་ཡིན་པའི་
ཕྱིར། ཤེས་བྱ་ཆོས་ཅན། བཅོམ་ལྡན་འདས་ཀྱིས་སོ་སོའི་སྐྱེ་བོ་རྣམས་ལུང་ལ་
བརྟེན་པ་མེད་པར་ལས་འབྲས་ཤིན་ཏུ་ཕྲ་བ་ལ་དཔྱོད་པར་བྱེད་པ་ལ་དགག་པ་
མཛད་པའི་རྒྱུ་མཚན་ཡོད་དེ། གང་ཟག་དེས་དེ་ལྟར་དཔྱད་ན་ལས་འབྲས་ལ་

325
དབུ་མ་ལ་འཇུག་པའི་བསྡུས་དོན།
སྐུར་པ་བཏབ་ནས་ཀུན་རྫོབ་ལས་ཉམས་དགོངས་ནས་དགག་པ་མཛད་པའི་
ཕྱིར། གསུམ་པ་ལ་གཉིས། གང་ཟག་གང་གི་ངོར་དགོངས་ཏེ་གསུངས་པ་
དང༌། དངོས་པོ་རང་བཞིན་གྱིས་ཡོད་པར་མདོ་ཁ་ཅིག་ཏུ་གསུངས་པ་ཡང་སྒྲ་ཇི་
བཞིན་པ་མ་ཡིན་པར་བསྟན་པའོ། །དང་པོ་ནི། ཀུན་གཞི་ཞེས་པ་རྐང་པ་བཞི་
སྟེ༑ ཤེས་བྱ་ཆོས་ཅན། ཀུན་གཞིའི་རྣམ་ཤེས་དང་གང་ཟག་རང་མཚན་པ་དང་
བདག་གིས་དབེན་པའི་ཕུང་པོ་རང་མཚན་པ་སོགས་དེ་ལྟར་ཡོད་པ་མིན་ཡང་དེ་
ལྟར་གསུངས་པ་ལ་དགོས་པ་ཡོད་དེ། དེ་ལྟར་ཡོད་པ་མིན་ཡང་རེ་ཞིག་ཟབ་མོ་
རྟོགས་མི་ནུས་པའི་གདུལ་བྱ་རྣམས་རིམ་གྱིས་དེ་ཁོ་ན་ཉིད་ལ་དྲངས་པའི་ཕྱིར་དུ་
དགོངས་ཏེ་གསུངས་པའི་ཕྱིར། གཉིས་པ་ནི། འཇིག་ཚོགས་ཞེས་པ་རྐང་པ་བཞི་
སྟེ༑ དེ་ཆོས་ཅན། དངོས་པོ་རང་བཞིན་མེད་ཀྱང་རང་བཞིན་ཡོད་པ་ལྟར་མདོ་
ལས་གསུངས་པ་ཡང་དྲང་དོན་ཡིན་ཏེ། སྟོན་པས་འཇིག་ལྟ་སྤངས་ཀྱང་གང་ཟག་
འགའ་ཞིག་གི་ངོར་དེ་དང་བཅས་པ་ལྟར་བསྟན་ནས། ང་དེའི་ཚེ་དེའི་དུས་ན་འདི་
ཞེས་བྱ་བར་གྱུར་ཏོ་ཞེས་སོགས་གསུངས་པ་དང་མཚུངས་པའི་ཕྱིར།
༈ གཉིས་པ་རྣམ་རིག་བའི་འདོད་པ་བྱེ་བྲག་ཏུ་དགག་པ་ལ་གཉིས། འདོད་
པ་བརྗོད་པ་དང༌། དེ་འགག་པའོ། །དང་པོ་ནི། གཟུང་བ་ཞེས་པ་ཤོ་ལོ་ཀ་
གསུམ་སྟེ། ས་དྲུག་པ་ལ་གནས་པའི་བྱང་ཆུབ་སེམས་དཔའ་དེས་སྲིད་པ་
གསུམ་པོ་འདི་དག་རྣམ་པར་ཤེས་པ་ཙམ་གྱི་བདག་ཉིད་དུ་རྟོགས་པར་འགྱུར་ཏེ།
གཟུང་བ་ཕྱི་རོལ་གྱི་དོན་མེད་པས་དེ་ལ་ལྟོས་པའི་འཛིན་པ་མ་མཐོང་ཞིང་གཉིས་

326
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྟོང་གི་དེ་ཉིད་གོམས་པར་བྱས་ནས་སྲིད་པ་གསུམ་གཟུང་འཛིན་གཉིས་ཀྱིས་
སྟོང་པའི་རྣམ་ཤེས་ཙམ་གྱི་བདག་ཉིད་དུ་རང་རིག་པའི་ཚུལ་གྱིས་རྟོགས་པར་
འགྱུར་རོ། ། ཕྱི་རོལ་མེད་ཀྱང་དོན་སྣང་གི་ཤེས་པ་སྐྱེ་བའི་རྒྱུ་ནི། རླུང་གིས་
བསྐུལ་བས་རྒྱ་མཚོ་ལས་ཆུ་རླབས་འབྱུང་བ་བཞིན་དུ་ཀུན་ནས་ཉོན་མོངས་དང་
 རྣམ་བྱང་གི་ཆོས་ཀུན་གྱི་ས་བོན་ཐམས་ཅད་པ་ཀུན་གཞིའི་རྣམ་ཤེས་ལ་དོན་དུ་
མངོན་པར་ཞེན་པའི་ཤེས་པ་གཅིག་ནས་གཅིག་ཏུ་བརྒྱུད་དེ་འོངས་པས་བཞག་
པའི་བག་ཆགས་ཀྱི་ནུས་པ་སྨིན་པ་ལས་དོན་སྣང་གི་རྣམ་ཤེས་དོན་གྱིས་དབེན་པ་
ཙམ་ཞིག་འབྱུང་བ་ཡིན་ནོ། །སྦྲུལ་དུ་འཁྲུལ་བ་ཐག་པོ་ལ་ལྟོས་པ་ལྟར་འཁྲུལ་པ་
ཐམས་ཅད་འཁྲུལ་གཞི་བདེན་པ་བ་དང་། བཏགས་ཡོད་ཐམས་ཅད་གདགས་
གཞི་བདེན་པ་བ་ལ་ལྟོས་ལ་དེ་ཡང་གཞན་དབང་ཉིད་ཡིན་ནོ། །མདོར་ན་དོན་
 སྣང་གི་ཤེས་པ་སོགས་ཕྱི་རོལ་ལ་ལྟོས་པ་མེད་པར་ཀུན་གཞི་ལ་ཡོད་པའི་རང་གི་
བག་ཆགས་ཁོ་ན་ལས་འབྱུང་བ་དང་། ཀུན་གཞི་བདེན་པར་ཡོད་པ་དང་། སྒྲ་
རྟོག་གི་སྤྲོས་པ་ཀུན་གྱིས་དངོས་པོ་དང་ཁྱད་པར་དུ་བརྟགས་དོན་དེ་ཀུན་གཞི་
སོགས་གཞན་དབང་གི་དེ་ཁོ་ན་ཉིད་དུ་མ་གྲུབ་པའི་ཚུལ་གྱིས་ཡོད་དོ་ཞེ་ན།
གཉིས་པ་དེ་དགག་པ་ལ་བཞི། ཕྱི་རོལ་མེད་པའི་ཤེས་པ་བདེན་པ་བ་དགག་པ་
དང་། གཟུང་འཛིན་གཉིས་སྟོང་གི་གཞན་དབང་བདེན་པ་བ་འཇལ་བྱེད་ཀྱི་ཚད་
མ་དགག་པ་དང་། ཀུན་རྫོབ་ཀུན་གྱི་གཞི་བདེན་པ་བ་དགག་པ་དང་། སེམས་
ཙམ་གསུངས་པའི་དགོངས་པ་བསྟན་པའོ། །དང་པོ་ལ་བཞི། ཕྱི་དོན་མེད་པའི་

327
དབུ་མ་ལ་འཇུག་པའི་བསྡུས་དོན།
ཤེས་པ་བདེན་པ་བའི་དཔེ་དགག་པ་དང་། རྣམ་ཤེས་ལས་དབང་དོན་ངོ་བོ་ཐ་དད་
དུ་མེད་པའི་སྒྲུབ་བྱེད་དགག་པ་དང་། མི་སྡུག་པ་སྒོམ་པའི་ཤེས་པ་ཕྱི་རོལ་མེད་
པའི་ཤེས་པ་བདེན་པ་བར་འདོད་པ་དགག་པ་དང་། དོན་ཤེས་བདེན་མེད་དུ་
J
མཚུངས་པའི་དོན་བསྡུ་བའོ། །དང་པོ་ལ་གཉིས། ཡིད་ཤེས་འཁྲུལ་པའི་དཔེ་2 
དགག་པ་དང༌། དབང་ཤེས་འཁྲུལ་པའི་དཔེ་དགག་པའོ། །དང་པོ་ལ་
གཉིས། ཕྱི་རོལ་མེད་པའི་དཔེ་དྲི་བ་དང་། དྲིས་པའི་ལན་དགག་པའོ། །དང་པོ་
ནི༑ ཕྱི་རོལ་ཞེས་པ་རྐང་པ་གཅིག་སྟེ། ཕྱི་རོལ་མེད་པའི་སེམས་བདེན་པ་བའི་
དཔེ་དྲིས་པས། དེའི་ལན་དུ་རྨི་ལམ་བཞིན་ནོ་ཞེ་ན། གཉིས་པ་ལ་གཉིས།
དགག་པ་མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་བསམ་
བྱ་ཞེས་པ་རྐང་པ་ཕྱེད་དང་གསུམ་སྟེ། ཤེས་བྱ་ཆོས་ཅན། རྨི་ལམ་ཕྱི་རོལ་མེད་
པའི་ཤེས་པ་བདེན་པའི་དཔེར་མི་རུང་བར་ཐལ། དེ་ལ་འཆད་འགྱུར་གྱི་རིགས་
པས་གནོད་པའི་ཕྱིར་དང༌། ངེད་དབུ་མ་པའི་ངོར་དེ་ཕྱི་རོལ་མེད་པའི་ཤེས་པ་
བདེན་པ་བའི་མཐུན་དཔེར་མ་གྲུབ་པའི་ཕྱིར། གཉིས་པ་ལ་གཉིས། ཕྱི་དོན་དང་
ཤེས་པ་བདེན་པར་གྲུབ་མ་གྲུབ་མཚུངས་པར་བསྟན་པ་དང༌། མི་མཚུངས་པའི་
ལན་དགག་པའོ། །དང་པོ་ནི། གལ་ཏེ་ཞེས་པ་རྐང་པ་བཞི་སྟེ། རྨི་ལམ་ན་ཤེས་
པ་རང་མཚན་པ་ཡོད་དེ། སད་པའི་ཚེ་ངས་རྨི་ལམ་དུ་འདི་ལྷ་བུ་མཐོང་ངོ་སྙམ་
པའི་ཡུལ་ཅན་དྲན་པ་ཡོད་པའི་ཕྱིར་་སྙམ་ན། རྨི་ལམ་ན་ཕྱི་རོལ་ཡང་ཡོད་པར་
ཐལ། གཟུགས་མཐོང་ངོ་སྙམ་པའི་ཡུལ་དྲན་པའང་ཡོད་པའི་ཚེ་འབྱུང་བའི་

328
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕྱི་ཕྱིར།
གཉིས་པ་ལ་གཉིས། རྩོད་པ་དང་། དེ་དགག་པའོ། །དང་པོ་ནི། གལ་
ཏེ་ཞེས་པ་རྐང་པ་བཞི་སྟེ། རྨི་ལམ་གྱི་ཚེ་ཕྱི་རོལ་གྱི་གཟུགས་མེད་དེ། མིག་
ཤེས་མེད་པའི་ཕྱིར། དོན་དུ་ཞེན་པའི་བློ་ཟློག་ཏུ་མེད་པས་ཡིད་དེ་ཡོད་ལ། དེ་
བཞིན་དུ་སད་པའི་ཚེ་ཡང་ཕྱི་རོལ་མེད་པའི་ཤེས་པ་རང་མཚན་པ་གྲུབ་བོ་ཞེན།
གཉིས་པ་ལ་གསུམ། རྨི་ལམ་གྱི་གནས་སྐབས་ན་ཡུལ་དབང་རྣམ་ཤེས་གསུམ་
ཀ་བདེན་མེད་དུ་མཚུངས་པ་དང་། སད་དུས་ཀྱང་དེ་དང་འདྲ་བར་བསྟན་པ།
དོན་དང་ཤེས་པ་རང་གི་མཚན་ཉིད་ཀྱིས་ཡོད་མེད་མི་མཚུངས་པའི་སྐབས་མི་
སྲིད་པར་བསྟན་པའོ། །དང་པོ་ལ་གཉིས། མིག་གི་དབང་དོན་ལ་སྦྱར་བ་དང་།
དབང་དོན་ལྷག་མའང་དེ་དང་མཚུངས་པར་བསྟན་པའོ། །དང་པོ་ནི། ཇི་ལྟར་
ཞེས་པ་རྐང་པ་བཞི་སྟེ། དེ་ཆོས་ཅན། རྨི་ལམ་དུ་ཕྱི་རོལ་རང་མཚན་མེད་པ་
བཞིན་དུ་ཤེས་པ་ཡང་རང་མཚན་པ་མེད་པར་ཐལ། སད་པའི་ཚེ་མིག་དང་
པོ་
གཟུགས་དང་ཡིད་གསུམ་སྣང་བ་བཞིན་དུ་རྨི་ལམ་གྱི་ངོར་ཡང་གསུམ་
དམིགས་ལ་དེའི་ཚེ་མིག་གཟུགས་བདེན་པ་བ་མེད་པ་བཞིན་དུ་རྣམ་ཤེས་ཀྱང་
བདེན་པ་བ་མེད་པའི་ཕྱིར། གཉིས་པ་ནི། རྣ་སོགས་ཞེས་པ་རྐང་པ་གཅིག་
སྟེ༑ དེ་ཆོས་ཅན། དབང་སོགས་ལྷག་མ་རྣམས་ཡུལ་དབང་རྣམ་ཤེས་གསུམ་ལ་
བདེན་རྫུན་གྱི་ཁྱད་པར་མེད་པར་ཐལ། བདེན་མེད་དུ་མཚུངས་པའི་ཕྱིར།
གཉིས་པ་ནི། རྨི་ལམ་ཞེས་པ་རྐང་པ་གསུམ་སྟེ། དེ་ཆོས་ཅན། རྨི་ལམ་དུ་སད་

325
དབུ་མ་ལ་འཇུག་པའི་བསྡུས་དོན།
པའི་ཚེ་ཡང་ཡུལ་དབང་རྣམ་ཤེས་གསུམ་བདེན་རྫུན་གྱི་ཁྱད་པར་མེད་པར་ཐལ།
བདེན་མེད་དུ་མཚུངས་པའི་ཕྱིར། གསུམ་པ་ནི། འདི་ན་ཞེས་པ་རྐང་པ་བཞི་
སྟེ། དེ་ཆོས་ཅན། དོན་དང་ཤེས་པ་དུས་ནམ་ཡང་བདེན་རྫུན་མཚུངས་པར་ཐལ།
མ་རིག་པའི་གཉིད་ལས་མ་སད་ཅིང་གཉིད་ཐ་མལ་པ་ལས་སད་པའི་ཚེ་ཡུལ་
དབང་རྣམ་ཤེས་གསུམ་ཡོད་པ་བཞིན་དུ་རྨི་ལམ་གྱི་ངོར་ཡང་གསུམ་པོ་ཡོད་ལ་
སད་པའི་ཚེ་རྨི་ལམ་གྱི་གསུམ་མེད་པ་བཞིན་དུ་མ་རིག་པའི་གཉིད་ལས་སད་
པའི་འཕགས་པའི་མཉམ་གཞག་གི་ངོར་ཐ་མལ་པའི་སད་དུས་ཀྱི་གསུམ་པོ་མེད་
པའི་ཕྱིར།
གཉིས་པ་དབང་ཤེས་འཁྲུལ་པའི་དཔེ་དགག་པ་ལ་གཉིས། རབ་རིབ་
ཅན་གྱི་ཤེས་པ་ཕྱི་རོལ་མེད་པའི་ཤེས་པ་རང་མཚན་པའི་དཔེར་མི་རུང་པའི་
མཚན་དང་། དེ་དཔེར་བཀོད་པ་ལ་གནོད་པ་བསྟན་པའོ། །དང་པོ་ནི། དབང་བོ་
ཞེས་པ་རྐང་པ་བཞི་སྟེ། དེ་ཆོས་ཅན། རབ་རིབ་ཅན་གྱི་ཤེས་པ་ཕྱི་རོལ་མེད་པའི་
ཤེས་པ་བདེན་པ་བའི་དཔེར་མི་རུང་བར་ཐལ། རབ་རིབ་ཅན་གྱི་ངོར་སྐྲ་ཤད་དང་
དེར་སྣང་གི་བློ་གཉིས་ཀ་བདེན་པར་སྣང་བར་དམིགས་ལ། རབ་རིབ་མེད་པའི་
ངོར་གཉིས་ཀའི་སྣང་བ་ལོག་པར་མཚུངས་པའི་ཕྱིར། གཉིས་པ་ལ་གཉིས།
དངོས་དང་སྐྱོན་སྤོང་དགག་པའོ། །དང་པོ་ནི། གལ་ཏེ་ཞེས་བ་རྐང་པ་བཞི་
སྟེ༑ དེ་ཆོས་ཅན། མཁར་གཞོང་སོགས་སུ་རབ་རིབ་མེད་པས་བལྟས་པའི་ཚེ་
སྐྲར་སྣང་གི་བློ་ཡོད་པར་ཐལ། དེར་སྐྲ་ཤད་མེད་ཀྱང་སྐྱུར་སྣང་གི་བློ་རང་གི་

330
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཚན་ཉིད་ཀྱིས་གྲུབ་པའི་ཕྱིར། དེས་ན་ཕྱི་རོལ་མེད་པའི་རྣམ་ཤེས་བདེན་པ་བ་
མེད་པར་ཐལ། ཡོད་ན་ཇི་སྐད་བཤད་པའི་ཉེས་པར་འགྱུར་བའི་ཕྱིར། གཉིས་པ་
 ལ་གཉིས། འདོད་པ་བརྗོད་པ་དང་། དེ་དགག་པའོ། །དང་པོ་ནི། གང་ཕྱིར་
ཞེས་པ་རྐང་པ་གསུམ་སྟེ། སྐྲ་ཤད་རང་མཚན་པ་ཡོད་མེད་ཀྱི་དབང་གིས་དེར་
སྣང་གི་བློ་སྐྱེ་མི་སྐྱེ་ཡིན་ན་སྐྱོན་དེར་འགྱུར་ཡང་། དེ་ལྟར་མ་ཡིན་མོད། འོ་ན་ཅི་
ཞེ་ན། ཀུན་གཞི་ལ་ཡོད་པའི་སྐྲར་སྣང་གི་བློ་སྐྱེ་བའི་ནུས་པ་སྨིན་མ་སྨིན་གྱིས་
འབྱུང་བ་ཡིན་ནོ་ཞེ་ན། གཉིས་པ་ལ་གཉིས། མདོར་བསྟན་དང་། རྒྱས་བཤད་
དོ༑ ༑དང་པོ་ནི། ནུས་དེ་ཞེས་པ་རྐང་པ་གཅིག་སྟེ། ཤེས་བྱ་ཆོས་ཅན། ནུས་པ་
རང་མཚན་པའི་དབང་གིས་སྐྲར་སྣང་གི་བློ་སྐྱེ་བ་མི་འགྲུབ་པར་ཐལ། ནུས་པ་
རང་མཚན་པ་མེད་པའི་ཕྱིར། གཉིས་པ་ལ་གསུམ། རྣམ་ཤེས་ད་ལྟར་བ་དང་
འབྲེལ་བ་དང༌། མ་འོངས་པ་དང་འབྲེལ་བ་དང་། འདས་པ་དང་འབྲེལ་བའི་
ནུས་པ་རང་མཚན་པ་མི་སྲིད་པའོ། །དང་པོ་ནི། སྐྱེས་ལ་ཞེས་པ་རྐང་པ་གཅིག་
སྟེ༑ དེ་ཆོས་ཅན། རྣམ་ཤེས་ད་ལྟར་བའི་རང་དུས་ན་དེ་བསྐྱེད་པའི་ནུས་པ་རང་
མཚན་པ་མེད་པར་ཐལ་། དེ་ལྟ་ན་རྣམ་ཤེས་དེ་རྒྱུ་མེད་པའམ་རྒྱུས་སྐྱེད་པ་དགོས་
མེད་དུ་ཐལ་བའི་སྐྱོན་དུ་འགྱུར་བའི་ཕྱིར། གཉིས་པ་ལ་གསུམ། ཧ་ཅང་ཐལ་བ་
དང་། རྣམ་ཤེས་འབྱུང་འགྱུར་ལ་བསམ་ནས་ནུས་པ་ཁས་ལེན་པ་མི་འཐད་པ་
དང་། ནུས་པ་དང་རྣམ་ཤེས་ཀྱི་གྲུབ་པ་ཕན་ཚུན་བརྟེན་ན། གཞན་དབང་རང་
བཞིན་གྱིས་གྲུབ་པ་ཉམས་པའོ། །དང་པོ་ནི། མ་སྐྱེས་ཞེས་པ་རྐང་པ་གསུམ་

331
དབུ་མ་ལ་འཇུག་པའི་བསྡུས་དོན།
སྟེ༔ དེ་ཆོས་ཅན། རྣམ་ཤེས་མ་འོངས་པ་དང་འབྲེལ་བའི་ནུས་པ་རང་མཚན་པ་
མེད་པར་ཐལ། རྣམ་པར་ཤེས་པའི་ནུས་པ་ཞེས་བརྗོད་པའི་ཚེ་རྣམ་ཤེས་ཁྱད་
ཆོས་དང་ནུས་པ་ཁྱད་གཞི་ཡིན་ལ། རྣམ་ཤེས་མ་འོངས་པ་ད་དུང་མ་སྐྱེས་པའི་
ཕྱིར། ཁྱབ་པ་ཡོད་པར་ཐལ། ཁྱད་པར་གྱི་ཆོས་མིད་པར་ཁྱད་པར་གྱི་གཞི་མེད་
པའི་ཕྱིར། དེ་མ་གྲུབ་སྙམ་ན། མོ་གཤམ་གྱི་བུ་ལའང་ནུས་པ་དེ་ཡོད་པར་
ཐལ། རྣམ་ཤེས་མེད་པར་དེའི་ཁྱད་ཆོས་ཅན་གྱི་ནུས་པ་རང་མཚན་པ་ཡོད་པའི་
ཕྱིར། གཉིས་པ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་ཅན། རྣམ་ཤེས་
འབྱུང་འགྱུར་གྱི་ནུས་པ་བདེན་པ་བ་མེད་པར་ཐལ། ནུས་བ་བདེན་བ་བ་མེད་པའི་
ཕྱིར། གསུམ་པ་ནི། ཕན་ཚུན་ཞེས་པ་རྐང་པ་གཉིས་ཏེ། དེ་ཆོས་ཅན། གཞན་
དབང་རང་བཞིན་གྱིས་མ་གྲུབ་པར་ཐལ། རྣམ་ཤེས་དང་ནུས་པ་ཕན་ཚུན་ལྟོས་
ནས་གྲུབ་དགོས་པའི་ཕྱིར། གསུམ་པ་ལ་གསུམ། འབྲེལ་མེད་གཞན་གྱི་ནུས་པ་
ལས་གཞན་འབྱུང་བར་ཐལ་བ་དང། འདོད་ན་གནོད་པ་བསྟན་པ་དང་། དེའི་
ལན་དུགག་པའོ། །དང་པོ་ནི། གལ་ཏེ་ཞེས་པ་རྐང་པ་གསུམ་སྟེ། དེ་ཆོས་ཅན།
འབྲེལ་མེད་གཞན་གྱི་ནུས་པ་ལས་གཞན་འབྱུང་བར་ཐལ། རྣམ་ཤེས་སྔ་མ་
འགག་བཞིན་པས་བཞག་པའི་ནུས་པ་སྨིན་པ་ལས་རྣམ་ཤེས་ཕྱི་མ་གཞན་འབྱུང་བ་
གང་ཞིག །རྣམ་ཤེས་སྔ་ཕྱིར་རང་གི་མཚན་ཉིད་ཀྱིས་ཐ་དད་པའི་ཕྱིར། གཉིས་
པ་ནི། དེ་ཕྱིར་ཞེས་པ་རྐང་པ་གཅིག་སྟེ། སྔ་མ་འདོད་ན། དེ་ཆོས་ཅན། རྒྱུར་
གྱུར་མ་གྱུར་ཀུན་ལས་འབྲས་བུར་གྱུར་མ་གྱུར་ཀུན་སྐྱེ་བར་ཐལ། འདོད་པ་དེའི་

331
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕྱིར། གསུམ་པ་ལ་གཉིས། འདོད་པ་བརྗོད་པ་དང་། དེ་དགག་པའོ། །དང་པོ་
ནི༑ གལ་ཏེ་ཞེས་པ་རྐང་པ་ཕྱེད་དང་གསུམ་སྟེ། རྒྱུན་ཅན་རྣམ་ཤེས་སྔ་ཕྱི་ཐ་དད་
ཀྱང་རྒྱུན་གཅིག་པས་སྔ་མའི་ནུས་པ་ལས་ཕྱི་མ་འབྱུང་བ་མི་འགལ་ལོ་ཞེ་ན།
གཉིས་པ་ལ་གཉིས། སྒྲུབ་བྱེད་བསྒྲུབ་བྱ་དང་མཚུངས་པ་དང་། དཔེ་བསྟན་
པའོ། །དང་པོ་ནི། འདི་ནི་ཞེས་པ་རྐང་པ་ཕྱེད་དང་གཉིས་ཏེ། དེ་ཆོས་ཅན།
རྣམ་ཤེས་སྔ་ཕྱི་ལ་རྒྱུན་རང་མཚན་པ་གཅིག་རྗེས་སུ་འགྲོ་བ་བསྒྲུབ་བྱ་དང་
མཚུངས་པར་ཐལ། དེ་མ་གྲུབ་པའི་ཕྱིར། གཉིས་པ་ནི་བྱམས་པ་ཞེས་པ་རྐང་པ་
བཞི་སྟེ། བྱམས་པ་དང་ཉེར་སྦས་ཆོས་ཅན། རྒྱུད་གཅིག་མ་ཡིན་པར་ཐལ།
འབྲེལ་མེད་ཀྱི་གཞན་ཡིན་པའི་ཕྱིར། དེ་བཞིན་དུ་རྣམ་ཤེས་སྔ་ཕྱི་ཡང་རྒྱུད་
གཅིག་ཏུ་མི་རིགས་པར་ཐལ། རང་གི་མཚན་ཉིད་ཀྱིས་ཐ་དད་པའི་ཕྱིར། གཉིས་
པ་རྣམ་ཤེས་ལས་དབང་དོན་ངོ་བོ་ཐ་དད་དུ་མེད་པའི་སྒྲུབ་བྱེད་དགག་པ་ལ་
གཉིས། འདོད་པ་བརྗོད་པ་དང། དེ་དགག་པའོ། །དང་པོ་ནི། མིག་བློ་ཞེས་པ་
ཤོ་ལོ་ཀ་གསུམ་སྟེ། བདག་རྐྱེན་དབང་པོ་འཇོག་ཚུལ་ནི། ཀུན་གཞི་ལ་ཡོད་པའི་
རྣམ་ཤེས་སྐྱེད་པའི་ནུས་པ་སྨིན་པ་ལས་མིག་གི་རྣམ་ཤེས་སྐྱེ་ལ། མིག་ཤེས་ཀྱི་
དངོས་ཀྱི་རྟེན་དུ་གྱུར་པའི་ནུས་པ་དེ་ལ་མིག་གི་དབང་པོ་ཞེས་བྱ་ཡི། རྣམ་ཤེས་
ལས་ངོ་བོ་ཐ་དད་པ་མེད་པ་བཞིན་དུ་དབང་པོ་གཞན་ལྔ་ཡང་ཤེས་བར་བྱའོ། །
དམིགས་རྐྱེན་འཇོག་ཚུལ་ནི། ཀེང་ཤུ་ཀ་ལ་སོགས་པ་ཕྱིར་རོལ་གྱི་ཚོན་གྱིས་ཁ་
བསྒྱུར་བ་ལ་མི་ལྟོས་པར་དམར་པོའི་རྣམ་པ་ཅན་དུ་སྐྱེ་བ་བཞིན་དུ་མིག་སོགས་

333
དབུ་མ་ལ་འཇུག་པའི་བསྡུས་དོན།
དབང་པོ་ལས་མ་བྱུང་བའི་རྣམ་རིག་རྣམས་ཀྱང་ཕྱི་རོལ་གྱི་རྐྱེན་ལ་ལྟོས་པ་མེད་
པར་དོན་དུ་ཞེན་པའི་ས་བོན་སྨིན་པ་ལས་དོན་གྱི་རྣམ་པ་ཅན་དུ་འབྱུང་བ་ལ། དེ་
མ་རྟོགས་པར་དོན་དུ་མངོན་པར་ཞེན་པ་ཡིན་ཏེ། དཔེར་ན་རྨི་ལམ་ན་ཕྱི་རོལ་གྱི་
གླང་པོ་ཆེ་སོགས་མེད་པར་དེར་སྣང་གི་ནུས་པ་སྨིན་པ་ལས་དེའི་རྣམ་པ་ཅན་གྱི་
སེམས་འབྱུང་བ་ལྟར་སད་པའི་སྐབས་སུ་ཡང་ཡིན་པས། ཕྱི་རོལ་མེད་ཀྱང་
སེམས་རང་གི་མཚན་ཉིད་ཀྱི་ཡོད་དོ་ཞེ་ན། གཉིས་པ་ལ་གསུམ། རྨི་ལམ་དུ་
མིག་མེད་པར་སྔོ་སོགས་གསལ་སྣང་གི་ཤེས་པ་སྐྱེ་ན་ལོང་བ་ལ་ཡང་སད་པའི་ཚེ་
དེ་ལྟར་སྐྱེ་བར་ཐལ་བ་དང་། དེའི་སྐྱོན་སྤོང་དགག་པ་དང་། དངོས་སྨྲ་བའི་རྩོད་
པ་དེ་དག་སྒྲུབ་བྱེད་བསྒྲུབ་བྱ་དང་མཚུངས་བས་ཀྱང་དགག་ནུས་པའོ། །དང་པོ་
ནི༑ ཇི་ལྟར་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། ལོང་བ་ལའང་སད་པའི་
ཚེ་ནུས་པ་སྨིན་པ་ལས་སྔོ་སོགས་གསལ་སྣང་གི་ཤེས་པ་སྐྱེ་བར་ཐལ། རྨི་ལམ་
གྱི་ཚེ་མིག་མེད་པར་སྔོ་སོགས་གསལ་སྣང་གི་ཤེས་པ་རང་མཚན་པ་སྐྱེ་བའི་
ཕྱིར། གཉིས་པ་ནི། གལ་ཏེ་ཞེས་པ་ཤོ་ལོ་ཀ་གཉིས་ཏེ། དེ་མི་མཚུངས་ཏེ།
ལམ་གྱི་ཚེ་སྔོ་སོགས་སྣང་བའི་དྲུག་པ་ཡིད་ཀྱི་ཤེས་པའི་ནུས་པ་སྨིན་པའི་དབང་
གིས་དེ་ལྟར་སྣང་བ་ཡིན་ལ། སད་པའི་ཚེ་དེ་ལྟར་མ་ཡིན་ནོ་ཞེ་ན། དེ་ཆོས་
ཅན། ལོང་བ་ལ་སད་པའི་ཚེ་སྔོ་སོགས་གསལ་བར་སྣང་བའི་ནུས་པ་སྨིན་པ་མེད་
པ་དེ་ལྟར་རྨི་ལམ་གྱི་ཚེ་ཡང་རྟོགས་སོགས་གསལ་བར་སྣང་བའི་ནུས་པ་སྨིན་པ་མི་
འཐད་པར་ཐལ། ཁྱེད་ལྟར་ནའང་སྐབས་དེ་གཉིས་ཀར་མིག་དབང་མེད་པར་

334 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཚུངས་པའི་ཕྱིར། རྨི་ལམ་དུ་ཡང་གཉིད་ཤེས་པ་སྐྱེ་བའི་ནུས་པ་སྨིན་པའི་རྒྱུ་མ་
ཡིན་པར་ཐལ། མིག་མེད་པ་དེ་ལོངཡོང་བ་ལ་སད་པའི་ཚེ་སྔོ་སོགས་གསལ་སྣང་གི་
ནུས་པ་སྨིན་པའི་རྒྱུ་མ་ཡིན་པའི་ཕྱིར། དེས་ན་རྨི་ལམ་དུ་ཡང་མིག་རྫུན་པ་ངེས་
པར་ཁས་བླང་དགོས་པར་ཐལ། དེའི་ཚེ་ཕྱི་རོལ་གསལ་སྣང་གི་ཤེས་པ་ཡོད་
པའི་ཕྱིར། གསུམ་པ་ནི། འདི་ཡི་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན།
རྣམ་རིག་པས་དངོས་པོ་རང་མཚན་སྒྲུབ་པའི་སྒྲུབ་བྱེད་ཀུན་དགག་ནུས་པར་
ཐལ། དེས་སྒྲུབ་བྱེད་དུ་བཀོད་པ་ཀུན་བསྒྲུབ་བྱ་དང་མཚུངས་པར་མཐོང་བའི་
ཕྱིར། དངོས་པོ་བདེན་པ་བ་བཀག་པ་ལ་ལུང་གིས་གནོད་པ་ལ་སོགས་པའི་ངེས་
པའང་མེད་དེ། སངས་རྒྱས་རྣམས་ཀྱིས་འགར་ཡང་དངོས་པོ་བདེན་པ་བ་ཡོད་
པ་ངེས་པའི་དོན་དུ་མ་གསུངས་པའི་ཕྱིར།
གསུམ་པ་མི་སྡུག་པ་སྒོམ་པའི་ཤེས་པ་ཕྱི་རོལ་མེད་པའི་ཤེས་པ་བདེན་པ་
བར་འདོད་པ་དགག་པ་ལ་གསུམ། ཤེས་པ་རྫུན་པར་བསྟན་པ་དང་། བདེན་པ་བ་
ལ་གནོད་པ་དགོད་པ་དང་། འཁྲུལ་བ་གཞན་ཡང་དེ་དང་མཚུངས་པར་བསྟན་
པའོ། །དང་པོ་ནི། རྣལ་འབྱོར་ཞེས་་པ་རྐང་པ་བཞི་སྟེ། དེ་ཆོས་ཅན། ས་གཞི་
ཀེང་རུས་ཀྱིས་གང་བར་མཐོང་བ་དེ་ཡང་ཕྱི་རོལ་མེད་པའི་ཤེས་པ་བདེན་པ་བའི་
དཔེར་མི་རུང་བར་ཐལ། དེར་ཡང་ཡུལ་དབང་རྣམ་ཤེས་གསུམ་ཀ་རང་བཞིན་
གྱིས་སྐྱེ་བ་མེད་པར་མཚུངས་པའི་ཕྱིར། དེར་ཐལ། ཏིང་ངེ་འཛིན་དེ་ཡུལ་རྫུན་
པ་ཡིད་བྱེད་དུ་བསྟན་པའི་ཕྱིར། གཉིས་པ་ནི། ཁྱོད་ཀྱིས་ཞེས་པ་རྐང་པ་བཞི་

335
དབུ་མ་ལ་འཇུག་པའི་བསྡུས་དོན།
སྟེ༑ དེ་ཆོས་ཅན། མི་སྡུག་པ་སྒོམ་པའི་ཡུལ་དེར་མི་སྡུག་པ་མི་སྒོམ་པའི་གང་
ཟག་གཞན་གྱིས་ཀྱང་ཡིད་གཏད་ན་ས་གཞི་ཀེང་རུས་ཀྱིས་གང་བར་མཐོང་བར་
ཐལ། ཏིང་ངེ་འཛིན་དེ་དང་ཡུལ་ཀུན་ལ་སྣང་རུང་གི་སྔོ་སྣང་དབང་ཤེས་སོགས་
ཡུལ་ཡུལ་ཅན་གྱི་ཚུལ་མཚུངས་པའི་ཕྱིར། ཏིང་ངེ་འཛིན་དེ་ཡུལ་རྫུན་པ་ཡིད་
བྱེད་ཀྱང་མ་ཡིན་པར་ཐལ། སྔོ་སྣང་ཤེས་པ་དང་ཡུལ་ཅན་བདེན་པ་བར་མཚུངས་
པའི་ཕྱིར། གསུམ་པ་ནི། རབ་རིབ་ཅེས་པ་རྐང་པ་གཉིས་ཏེ། དེ་ཆོས་ཅན། ཆུ་
ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་བློ་ཡང་ཕྱི་རོལ་མེད་པའི་ཤེས་པ་བདེན་པ་
བའི་དཔེར་མི་རུང་བར་ཐལ། དེ་རབ་རིབ་ཅན་གྱི་ཤེས་པ་སོགས་དང་མཚུངས་
པའི་ཕྱིར། བཞི་པ་ནི། མདོར་ན་ཞེས་པ་རྐང་པ་གཉིས་ཏེ། དེ་ཆོས་ཅན། ཕྱི་
རོལ་མེད་པ་བཞིན་དུ་ཤེས་པ་བདེན་པ་བ་མེད་པར་ཐལ། དེ་གཉིས་བདེན་སྟོང་དུ་
མཚུངས་པའི་ཕྱིར།
གཉིས་པ་གཟུང་འཛིན་གཉིས་སྟོང་གི་གཞན་དབང་བདེན་པ་བ་འཇལ་
བྱེད་ཀྱི་ཚད་མ་དགག་པ་ལ་བཞི། ཚད་མ་མེད་པར་ཡོད་པར་དམ་བཅའ་བ་མི་
རིགས་པ་དང་། རང་རིག་གིས་གྲུབ་པ་དགག་པ་དང་། དེས་མ་གྲུབ་ན་སྒྲུབ་
བྱེད་གཞན་ཡང་མེད་པར་བསྟན་པ་དང་། སྒྲུབ་བྱེད་མེད་བཞིན་དུ་ཡོད་པར་དམ་
འཆའ་ན་ཧ་ཅང་ཐལ་བའོ། །དང་པོ་ནི། གལ་ཏེ་ཞེས་པ་རྐང་བ་བཞི་སྟེ། དེ་ཆོས་
ཅན། གཉིས་སྟོང་གི་གཞན་དབང་བདེན་པ་བ་མེད་པར་ཐལ། དེ་ཚད་མས་མ་
གྲུབ་པའི་ཕྱིར། ཁྱབ་པ་ཡོད་པར་ཐལ། ཚད་མས་མ་གྲུབ་པར་ཡོད་ཅེས་དམ་

336 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཆའ་བ་མི་རུང་བའི་ཕྱིར། གཉིས་པ་ལ་གཉིས། རང་རིག་གི་དངོས་པོ་དགག་
པ་དང་། སྒྲུབ་བྱེད་དགག་པའོ། །དང་པོ་ནི། དེ་ཉིད་ཅེས་པ་རྐང་པ་གཅིག་
སྟེ༑ དེ་ཆོས་ཅན། གཞན་དབང་བདེན་བ་རང་རིག་གིས་ཀྱང་མ་གྲུབ་པར་
ཐལ། རང་རིག་ཉིད་མ་གྲུབ་པའི་ཕྱིར། གཉིས་པ་ལ་རྩོད་པ་ནི། གལ་ཏེ་ཞེས་པ་
རྐང་པ་གཅིག་སྟེ། ཡུལ་མྱོང་བ་དང་རང་མྱོང་བ་གཉིས་ཀ་ཡོད་དེ། ངེས་
 གཟུགས་མཐོང་ངོ་ཞེས་ཡུལ་དང་ཡུལ་ཅན་གཉིས་ཀ་དྲན་པ་ཡོད་པའི་ཕྱིར་དྲན་
པའི་རྟགས་ཀྱིས་རང་རིག་གྲུབ་བོ་ཞེ་ན། ལན་ལ་གཉིས། དྲན་པ་ལ་བརྟགས་
ནས་དགག་པ་དང༌། ཁོ་བོ་ཅག་གི་ལུགས་ལ་དྲན་པ་མྱོང་བ་དཔོག་པ་འཐད་
པའོ། །དང་པོ་ལ་གཉིས། དྲན་པ་རང་མཚན་པ་རྟགས་སུ་བཀོད་ན་བསྒྲུབ་བྱ་
དང་མཚུངས་པ་དང༌། ཁྱོད་ལྟར་ན་དྲན་པས་སྔར་གྱི་མྱོང་བ་དྲན་པ་མི་འཐད་
པའོ། །དང་པོ་ནི། མ་གྲུབ་ཅེས་པ་རྐང་པ་གཉིས་ཏེ། དེ་ཆོས་ཅན། དྲན་པ་རང་
མཚན་པ་རང་རིག་གི་སྒྲུབ་བྱེད་དུ་མི་རུང་བར་ཐལ། དྲན་པ་རང་མཚན་པ་ཉིད་
མ་གྲུབ་པའི་ཕྱིར། དྲན་པ་ཙམ་ཡང་རང་རིག་གི་སྒྲུབ་བྱེད་དུ་མི་རུང་བར་ཐལ།
དེ་མེ་ལས་མེ་ཤེལ་དཔོག་པ་ལྟར་ཁྱབ་པ་མ་ངེས་པའི་ཕྱིར། གཉིས་པ་ནི། རང་
རིག་ཅེས་པ་རྐང་པ་བཞི་སྟེ། དེ་ཆོས་ཅན། རང་རིག་གྲུབ་ཏུ་ཆུག་ན་ཡང་ཕྱིས་ཀྱི་
དྲན་པ་སྔར་གྱི་མྱོང་བའི་སྒྲུབ་བྱེད་དུ་མི་རུང་བར་ཐལ། དྲན་པ་དང་མྱོང་བ་
གཉིས་རང་བཞིན་ཀྱིས་གཞན་ཡིན་པའི་ཕྱིར། དེ་གཉིས་རྒྱུད་གཅིག་པ་སོགས་
ཀྱང་ལན་དུ་མི་རུང་བར་ཐལ། རང་རང་བཞིན་གཞན་ཡིན་པའི་ཁས་བླངས་ཀྱིས་རྒྱུད་

337
དབུ་མ་ལ་འཇུག་པའི་བསྡུས་དོན།
གཅིག་པ་ལ་སོགས་པའི་སྒྲུབ་བྱེད་ཀྱི་ཁྱད་པར་ཡང་འཇོམས་པའི་ཕྱིར། གཉིས་
པ་ནི། གང་ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། ཁོ་བོ་ཅག་གི་ལྟར་ན་སྔར་
གྱི་མྱོང་བ་ཕྱིས་ཀྱི་དྲན་པས་དྲན་པ་འཐད་པར་ཐལ། ཁོ་བོ་ཅག་ལྟར་ན་སྔར་གྱི་
མྱོང་བ་དེ་ལས་ངས་མཐོང་ངོ་སྙམ་པའི་ཡུལ་ཅན་དྲན་པ་དང་ངས་གཟུགས་མཐོང་
ངོ་སྙམ་པའི་ཡུལ་དྲན་པ་སྐྱེ་བ་འཐད་པའི་ཕྱིར། གསུམ་པ་ནི། དེ་ཕྱིར་ཞེས་པ་
རྐང་པ་བཞི་སྟེ། དེ་ཆོས་ཅན། གཞན་དབང་བདེན་པ་བ་སྒྲུབ་བྱེད་ཀྱི་ཚད་མ་མེད་
པར་ཐལ། རང་རིག་དེ་དེ་སྒྲུབ་པའི་བྱེད་དུ་མི་རུང་དེ་སྒྲུབ་པའི་ཚད་མ་གཞན་
ཡང་མེད་པའི་ཕྱིར། རང་ཉིད་ཀྱིས་རང་ཉིད་མྱོང་བ་མི་རིགས་པར་ཐལ། ལས་
དང་བྱ་བྱེད་གཅིག་ཏུ་མི་འཐད་པའི་ཕྱིར། བཞི་པ་ནི། གལ་ཏེ་ཞེས་པ་རྐང་པ་
བཞི་སྟེ། དེ་ཆོས་ཅན། མོ་གཤམ་གྱི་བུ་ཡང་ཡོད་པར་འདོད་རིགས་པར་ཐལ།
སྒྲུབ་བྱེད་ཚད་མ་དང་བྲལ་བའི་གཞན་དབང་བདེན་པ་བ་ཡོད་པའི་ཕྱིར། གསུམ་
པ་ཀུན་རྫོབ་ཀུན་ཀྱི་གཞི་བདེན་པ་བ་དགག་པ་ལ་བཞི། གཞན་དབང་བདེན་གྲུབ་
ཁས་བླངས་ན་ཐ་སྙད་ཀྱི་རྣམ་གཞག་ལས་ཉམས་པ་དང་། ཐ་སྙད་ལ་ཉམས་ན་
བདེན་པ་གཉིས་ཀ་ལས་ཉམས་པས་ཐར་པ་མི་འཐོབ་པ་དང་། དེའི་རྒྱུ་མཚན་
དང་། ཁོ་བོ་ཅག་ལ་ཀླན་ཀར་མི་འགྱུར་བའོ། །དང་པོ་ནི། གང་ཚེ་ཞེས་པ་རྐང་
མི་
པ་བཞི་སྟེ། དེ་ཆོས་ཅན། གཞན་དབང་བདེན་པ་བ་བཏགས་ཡོད་ཀུན་གྱི་རྒྱུར་
འཐད་པར་ཐལ། གཞན་དབང་བདེན་པ་བ་མ་གྲུབ་པའི་ཕྱིར། འཇིག་རྟེན་གྱི་ཐ་
སྙད་ཉམས་པར་འགྱུར་བར་ཐལ། གཞན་དབང་བདེན་པར་གྲུབ་པའི་ཕྱིར།

338 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ནི། སློབ་དཔོན་ཞེས་པ་རྐང་པ་བཞི་སྟེ། སེམས་ཙམ་པ་ཆོས་
ཅན། བདེན་པ་གཉིས་ཀ་ལས་ཉམས་པར་ཐལ། གཞན་དབང་བདེན་གྲུབ་ཁས་
བླངས་པས་ཀླུ་སྒྲུབ་ཀྱི་ལུགས་ལས་ཕྱི་རོལ་ཏུ་གྱུར་པའི་ཕྱིར། འདོད་ན། ལྟ་བ་
དེ་མ་དོར་རིང་ལ་ཐར་པ་ཐོབ་མི་སྲིད་པར་ཐལ། བདེན་པ་གཉིས་ཀ་ལས་ཉམས་
པའི་ཕྱིར། གསུམ་པ་ནི། ཐ་སྙད་ཅེས་པ་རྐང་པ་བཞི་སྟེ། དེ་ཆོས་ཅན། ལྟ་བ་དེ་
མ་དོར་བའི་རིང་ལ་ཐར་པ་མི་འཐོབ་པར་ཐལ། ཐབས་དང་ཐབས་བྱུང་དུ་གྱུར་
པའི་བདེན་གཉིས་ཀྱི་རྣམ་དབྱེ་མི་ཤེས་པར་ཐར་ལམ་ཕྱིན་ཅི་མ་ལོག་པ་དང་
འགལ་བའི་ལམ་ལ་ཞུགས་པའི་གྲུབ་མཐའ་སྨྲ་བ་ཡིན་པའི་ཕྱིར། ཡང་ན་ཐ་སྙད་
ཀྱི་བདེན་པ་ལས་ཉམས་ན་བདེན་པ་གཉིས་ཀ་ལས་ཉམས་པར་ཐལ། ཐ་སྙད་
པའི་ཚད་མ་དོན་དམ་རྟོགས་པའི་ཐབས་སུ་གྱུར་པའི་ཕྱིར། བཞི་པ་ལ་གསུམ།
༤.
 གཞན་དབང་བདེན་པ་བ་ཁས་བླངས་བ་ལྟར་ཁོ་བོ་ཅག་གིས་ཀུན་རྫོབ་ཁས་མ་
བླངས་པ་དང་། ཕུང་པོ་ལྷག་མེད་དུ་ཞུགས་པའི་དགྲ་བཅོམ་པའི་མཉམ་གཞག་
གི་གཟིགས་ངོར་ཐ་སྙད་ཀུན་རྫོབ་མེད་པ་ལྟར་ཐ་སྙད་པའི་ཚད་མའི་ངོར་ཡང་མེད་
ན་ཁོ་བོ་ཅག་ཀྱང་ཀུན་རྫོབ་མི་འདོད་པ་དང་། འཇིག་རྟེན་གྱི་ཐ་སྙད་འགོག་མི་ནུས་
ཤིང་བཀག་ན་འགོག་བྱེད་ལ་གནོད་པའོ། །དང་པོ་ནི། ཇི་ལྟར་ཞེས་པ་རྐང་པ་
བཞི་སྟེ། ཤེས་བྱ་ཆོས་ཅན། དབུ་མ་པ་ཁོ་བོ་ཅག་གིས་གཞན་དབང་བདེན་གྲུབ་
བཀག་པ་ལྟར་ཁྱེད་ཀྱིས་ཀུན་རྫོབ་བཀག་པས། ཁོ་བོ་ཅག་ལ་མི་གནོད་པར་
ཐལ། ཁྱེད་གཞན་དབང་བདེན་པར་འདོད་པ་ལྟར་བདག་གིས་ཀུན་རྫོབ་ཁས་མ

339
དབུ་མ་ལ་འཇུག་པའི་བསྡུས་དོན།
བླངས་ཀྱི་འཇིག་རྟེན་པས་དེ་ཁོ་ན་ཉིད་རྟོགས་པའི་ཐབས་སུ་རང་བཞིན་གྱིས་མེད་
ཀྱང་ཐ་སྙད་པའི་ཚད་མའི་ངོ་ལ་བལྟོས་ནས་ཁས་བླངས་པའི་ཕྱིར། གཉིས་པ་
ནི༑ ཇི་ལྟར་ཞེས་པ་རྐང་པ་བཞི་སྟེ། དེ་ཆོས་ཅན། ཕུང་པོ་ལྷག་མེད་དུ་ཞུགས་
པའི་དགྲ་བཅོམ་པའི་མཉམ་གཞག་གི་གཟིགས་ངོར་ཀུན་རྫོབ་མེད་པ་བཞིན་དུ་ཐ་
སྙད་པའི་ཚད་མའི་ངོར་ཡང་མེད་ན། ཁོ་བོ་ཅག་ཀྱང་ཡོད་པར་མི་འདོད་པར་
ཐལ། རིགས་པས་བཀག་པ་ཁས་ལེན་མི་རུང་བའི་ཕྱིར། གསུམ་པ་ནི། གལ་ཏེ་
ཞེས་པ་རྐང་པ་བཞི་སྟེ། དེ་ཆོས་ཅན། འཇིག་རྟེན་པའི་ཚད་མས་གྲུབ་པའི་དོན་
ངེས་པར་ཁས་བླང་དགོས་པར་ཐལ། དེ་བཀག་པས་མི་གནོད་ན་དགག་པར་
རིགས་ན་ཡང་དེ་འགོག་བྱེད་ཉིད་ལ་ཚད་མས་གནོད་པའི་ཕྱིར།
བཞི་པ་སེམས་ཙམ་གསུངས་པའི་དགོངས་པ་བསྟན་པ་ལ་བཞི། ས་བཅུ་
པའི་མདོའི་དགོངས་པ་བཤད་པ་དང་། དོན་སེམས་ཡོད་མེད་མཚུངས་པར་
བསྟན་པ་དང་། མདོ་སྡེ་གཞན་གྱི་དགོངས་པ་བཤད་པ་དང་། ལུང་དེ་དག་གི་
དོན་བཤད་པ་ལ་བརྟེན་ནས་དྲང་ངེས་ཀྱི་ཁྱད་པར་རྟོགས་པར་འགྱུར་བའོ། །དང་
པོ་ལ་གཉིས། ཙམ་སྒྲ་བྱེད་པ་པོ་གཞན་དགག་པའི་དོན་ཅན་དུ་བསྟན་པ་དང་།
གཟུགས་སེམས་གཉིས་ཀྱི་ནང་ནས་གཟུགས་གཙོ་བོ་ཡིན་པ་དགག་པའི་དོན་ཅན་
དུ་བསྟན་པའོ། །དང་པོ་ལ་གསུམ། དངོས་དང་། དོན་དེ་ཉིད་ལང་གཤེགས་
ཀྱིས་ཀྱང་བཤད་པར་བསྟན་པ་དང་། ལང་གཤེགས་ཀྱི་དོན་བཤད་པའོ། །དང་པོ་
ནི༑ མངོན་གྱུར་ཞེས་པ་རྐང་པ་བཞི་སྟེ། དེ་ཆོས་ཅན། ཕྱི་རོལ་བཀག་པ་ས་བཅུ་

340
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་མདོ་དེའི་དགོངས་པ་མ་ཡིན་པར་ཐལ། མདོ་དེས་གཞན་གྱིས་བཏགས་པའི་
བདགུ་ལ་སོགས་པ་བྱེད་པ་པོ་ཡིན་པ་བཀག་ནས་ས་དྲུག་པ་ལ་གནས་པའི་བྱང་
ཆུབ་སེམས་དཔས་ཁམས་གསུམ་གྱི་བྱེད་པ་པོ་སེམས་ཙམ་དུ་རྟོགས་པར་བསྟན་
པའི་ཕྱིར། གཉིས་པ་ནི། དེ་ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། ཁམས་
གསུམ་གྱི་བྱེད་པ་པོ་སེམས་སུ་ཐལ། མུ་སྟེགས་པ་རྣམས་ཀྱིས་བདག་ལ་སོགས་
པ་བྱེད་པ་པོར་བརྟགས་པའི་ལྟ་བ་ངན་པའི་སྤོ་མཐོན་པོ་བཅོམ་ནས་སེམས་བྱེད་པ་
པོར་བསྟན་པའི་ཆེད་དུ་ལང་གཤེགས་ལས། གང་ཟག་རྒྱུན་དང་ཕུང་པོ་དང་།
ཞེས་པ་ནས། སེམས་ཙམ་དུ་ནི་ངས་བཤད་དོ། །ཞེས་པའི་བར་གྱི་རྡོ་རྗེའི་ངག་
གསུངས་པའི་ཕྱིར། གསུམ་པ་ནི། ཇི་བཞིན་ཞེས་པ་རྐང་པ་བཞི་སྟེ། ལང་
གཤེགས་ཀྱི་ལུང་དེ་ཆོས་ཅན། ཕྱི་རོལ་བཀག་པའི་ཕྱིར་དུ་ཁྱོད་སྟོན་པས་
 གསུངས་པ་མིན་ཏེ། མུ་སྟེགས་རྣམས་ཀྱིས་བརྟགས་པའི་གང་ཟག་གི་བདག་ལ་
སོགས་པ་བྱེད་པ་པོ་མིན་པར་གཟིགས་ནས་སེམས་བྱེད་པ་པོར་བསྟན་པའི་ཕྱིར་
དུ་ཁྱོད་གསུངས་པའི་ཕྱིར། གཉིས་པ་ལ་བཞི། གཟུགས་གཙོ་བོ་ཡིན་པ་དགག་
པའི་དོན་དུ་བསྟན་པ་དངོས་དང་། དོན་དེ་ལྟར་ངེས་པར་ཁས་བླངས་དགོས་པའི་
རྒྱུ་མཚན་དང་། སེམས་གཙོ་བོ་ཡིན་པའི་དོན་དང་། གཟུགས་གཙོ་བོ་མིན་པའི་
རྒྱུ་མཚན་བསྡུས་ཏེ་བསྟན་པའོ། །དང་པོ་ནི། དེ་ཉིད་ཞེས་པ་རྐང་པ་བཞི་སྟེ།
ཤེས་བྱ་ཆོས་ཅན། ས་བཅུ་པའི་ལུང་དེ་ཕྱི་རོལ་བཀག་པའི་དོན་ཅན་མ་ཡིན་པར་
ཐལ། དེ་ཁོ་ན་ཉིད་ཀྱི་རྟོགས་པ་རྒྱས་པ་ལ་སངས་རྒྱས་ཞེས་ཚིག་སྔ་མ་མི་མངོན་

341
དབུ་མ་ལ་འཇུག་པའི་བསྡུས་དོན།
པར་བྱས་ནས་བསྙད་པ་བཞིན་དུ་གཟུགས་གཙོ་བོ་ཡིན་པ་བཀག་ནས་སེམས་གཙོ་
བོར་བསྟན་པའི་ཕྱིར་དུ་མདོ་དེ་ལས་སེམས་ཙམ་མོ་ཞེས་གསུངས་པའི་ཕྱིར།
གཉིས་པ་ནི། གལ་ཏེ་ཞེས་པ་རྐང་པ་བཞི་སྟེ། དེ་ཆོས་ཅན། སྟོན་པས་མདོ་དེ་
ལས་རྣམ་པར་ཤེས་པ་མ་རིག་པ་དང་འདུ་བྱེད་ལས་སྐྱེ་བའི་ལྟོས་ཆོས་སུ་
གསུངས་པ་མི་རིགས་པར་ཐལ། སེམས་བདེན་པར་མ་གྲུབ་པར་མཁྱེན་ནས་ཕྱི་
རོལ་བཀག་པ་མདོ་དེའི་དོན་ཡིན་པའི་ཕྱིར། གསུམ་པ་ནི། སེམས་ཉིད་ཅེས་པ་
རྐང་པ་བཞི་སྟེ། དེ་ཆོས་ཅན། གཟུགས་སེམས་ས་གཉིས་ཀྱི་ནང་ནས་སེམས་གཙོ་
བོ་ཡིན་པར་ཐལ། སྣོད་བཅུད་ཀྱི་འཇིག་རྟེན་རྣམས་ཐུན་མོང་དང་ཐུན་མོང་མ་ཡིན་
པའི་ལས་ལས་བྱུང་ཞིང་། ལས་ཀྱང་སེམས་ཀྱི་ཁྱད་པར་འགའ་ཞིག་གི་དབང་
གིས་གསོག་པར་བྱེད་ཀྱི་སེམས་མེད་པ་ལ་ལས་གསོག་པ་མེད་པའི་ཕྱིར། བཞི་
པ་ནི། གལ་ཏེ་ཞེས་པ་རྐང་པ་བཞི་སྟེ། དེ་ཆོས་ཅན། བཤད་མ་ཐག་པའི་ས་བཅུ་
པ་དང་ལང་གཤེགས་ཀྱི་མདོ་དེ་དག་གིས་སེམས་ལས་གཞན་པའི་བདག་ལ་
སོགས་པ་བྱེད་པ་པོ་ཡིན་པ་བཀག་གི ། ཕྱི་རོལ་བཀག་པ་མ་ཡིན་པར་ཐལ།
བདག་ལ་སོགས་པ་བྱེད་པ་པོ་ཡིན་པ་བཀག་པ་དང་། གཟུགས་གཙོ་བོ་ཡིན་པ་
བཀག་ནས་སེམས་གཙོ་བོའི་དོན་ཅན་དུ་བསྟན་པ་ཙམ་ཡིན་པའི་ཕྱིར།
གཉིས་པ་ལ་གསུམ། བདེན་གཉིས་གང་དུ་ཡང་དོན་སེམས་ཡོད་མེད་
དབྱེ་མི་ནུས་པར་རིགས་པས་སྒྲུབ་པ་དང༌། ལུང་ལ་བརྟེན་ནས་ཀྱང་རྟོགས་པར་
བྱ་བ་དང་། ལུང་རིགས་ཀྱིས་གྲུབ་པའི་བདེན་གཉིས་ཀྱི་རྣམ་གཞག་བཀག་ནས་

342
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཞན་དབང་བདེན་པ་བ་མི་འགྲུབ་པའོ། །དང་པོ་ནི། འཇིག་རྟེན་པ་ཡི་ཞེས་པ་
རྐང་པ་དྲུག་སྟེ། དེ་ཆོས་ཅན། ཕྱི་རོལ་གྱི་དོན་དང་སེམས་གཉིས་ཡོད་མེད་ཀྱི་
ཁྱད་པར་འབྱེད་པ་མི་རིགས་པར་ཐལ། ཐ་སྙད་པའི་ཚད་མའི་ངོར་གཉིས་ཀ་
ཡོད་འཕགས་པའི་མཉམ་གཞག་གི་གཟིགས་ངོར་གཉིས་ཀ་མེད་པའི་ཕྱིར།
གཉིས་པ་ནི། དེ་དག་ཅེས་པ་རྐང་པ་གཉིས་ཏེ། དེ་ཆོས་ཅན། ཕྱི་རོལ་གྱི་དོན་
མེད་ཅིང་སེམས་རང་གི་མཚན་ཉིད་ཀྱིས་ཡོད་པར་འདོད་པ་མི་རིགས་པར་ཐལ།
ཤེས་རབ་ཀྱི་ཕ་རོལ་ཏུ་ཕྱིན་པའི་མདོར་དེ་གཉིས་ཀ་བདེན་པར་གྲུབ་པ་བཀག་
ཅིང་། ཆོས་མངོན་པའི་མདོ་ལས་དེ་གཉིས་ཀ་རང་སྤྱིའི་མཚན་ཉིད་ཀྱི་སྒོ་ནས་
གྲུབ་པ་མཚུངས་པར་གསུངས་པའི་ཕྱིར། གསུམ་པ་ནི། བདེན་གཉིས་ཞེས་པ་
རྐང་པ་བཞི་སྟེ། དེ་ཆོས་ཅན། ཀླུ་སྒྲུབ་ཀྱིས་བཞེད་པའི་བདེན་གཉིས་བཀག་ནས་
གཞན་དབང་གི་ཤེས་པ་མི་འགྲུབ་པར་ཐལ། གཞན་དབང་བདེན་པ་བ་བཀག་
ཟིན་པའི་ཕྱིར། དེས་ན་གཞན་དབང་བདེན་པ་བར་སྒྲུབ་བའི་ངལ་བ་དོན་མེད་པར་
ཐལ། དངོས་པོ་མཐའ་དག་དོན་དམ་པར་མ་སྐྱེས་ཤིང་ཐ་སྙད་དུ་སྐྱེས་པའི་
ཕྱིར།
གསུམ་པ་ལ་གསུམ། ཕྱི་རོལ་སྣང་བ་ཡོད་མེད་དེ། ཞེས་སོགས་དྲང་
དོན་དུ་བཤད་པ་དང་། དེ་སྒྲུབ་པ་དང་། ཇི་ལྟར་ནད་པ་ན་བ་ལ། །ཞེས་སོགས་
ཀྱི་ལུང་འདིས་ལུང་སྔ་མ་དང་དེ་དང་རིགས་མཚུངས་པ་གཞན་ཡང་དྲང་དོན་དུ་
སྒྲུབ་པའོ། །དང་པོ་ནི། མདོ་སྡེ་ཞེས་པ་རྐང་པ་བཞི་སྟེ། ཕྱི་རོལ་སྣང་བ་ཡོད་

343
དབུ་མ་ལ་འཇུག་པའི་བསྡུས་དོན།
མེད་དེ། །ཞེས་པ་ནས། སེམས་ཙམ་དུ་ནི་ངས་བཤད་དོ། །ཞེས་པའི་བར་གྱི་
ལུང་ཆོས་ཅན། ཕྱི་རོལ་བཀག་པ་མདོ་དེའི་དོན་ཡིན་ཀྱང་སྤྱིར་ཕྱི་རོལ་མེད་པར་
འགྲུབ་པ་མིན་ཏེ། ཁྱོད་དོན་ལ་ཞེན་ནས་ཉོན་མོངས་ལྷག་པར་སྐྱེ་བ་འགའ་ཞིག་
གི་ཆགས་པ་བཟློག་པའི་ཆེད་དུ་སྟོན་པས་དགོངས་ཏེ་གསུངས་པ་ཡིན་གྱི་སྒྲ་ཇི་
བཞིན་པ་མ་ཡིན་པའི་ཕྱིར། གཉིས་པ་ནི། འདི་ནི་ཞེས་པ་རྐང་པ་གཉིས་ཏེ།
ཤེས་བྱ་ཆོས་ཅན། ཇི་སྐད་བཤད་པའི་ལུང་དེ་དྲང་དོན་དུ་ཐལ། དེ་དྲང་དོན་དུ་
སྟོན་པས་གསུངས་ཤིང་རིགས་པས་ཀྱང་འཐད་པའི་ཕྱིར། གསུམ་པ་ལ་
གཉིས། དངོས་དང་། དྲང་དོན་དུ་རིགས་པས་སྒྲུབ་པའོ། །དང་པོ་ནི། རྣམ་པ་
ཞེས་པ་རྐང་པ་གཉིས་ཏེ། དེ་ཆོས་ཅན། ལུང་སྔ་མ་དེ་དག་དྲང་དོན་དུ་ཐལ།
ལུང་དེ་དག་དང་ཀུན་བཏགས་རང་བཞིན་གྱིས་མེད་པ་དང་གཞན་དབང་དང་
ཡོངས་གྲུབ་རང་བཞིན་གྱིས་ཡོད་པ་དང་། ཀུན་གཞིའི་རྣམ་ཤེས་སོགས་ཡོད་
པར་སྟོན་པའི་དགོངས་པ་ངེས་འགྲེལ་ལ་སོགས་པའི་མདོ་སྡེ་གཞན་ཡང་ཇི་ལྟར་
ནད་པ་ཞེས་པའི་ལུང་འདིས་དྲང་དོན་དུ་གསལ་བར་གྲུབ་པའི་ཕྱིར། གཉིས་པ་
ནི༑ ཤེས་བྱ་ཞེས་པ་རྐང་པ་བཞི་སྟེ། དེ་ཆོས་ཅན། སྟོན་པས་དང་པོར་དོན་གྱིས་
བསྡུས་པའི་ཤེས་བྱ་རང་བཞིན་གྱིས་གྲུབ་པ་ལ་དགག་པ་མཛད་པའི་རྒྱུ་མཚན་
ཡོད་དེ། དོན་གྱིས་བསྡུས་པའི་ཤེས་བྱ་རང་བཞིན་གྱིས་གྲུབ་པ་བཀག་ན། ཤེས་
པ་རང་བཞིན་མེད་པ་ཡང་རིམ་གྱིས་རྟོགས་པས་དེ་ལྟར་གསུངས་པའི་
ཕྱིར། རིམ་གྱིས་རྟོགས་པར་ཐལ། དོན་རང་བཞིན་མེད་པར་རྟོགས་ན་ཤེས་པ་

344
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རང་བཞིན་མེད་པར་བདེ་བླག་ཏུ་རྟོགས་པའི་ཕྱིར། བཞི་པ་ནི། དེ་ལྟར་ཞེས་པ་
རྐང་པ་བཞི་སྟེ། དེ་ཆོས་ཅན། ཇི་སྐད་བཤད་པའི་ལུང་གི་ལོ་རྒྱུས་ལ་བརྟེན་ནས།
རྣམ་དཔྱོད་ཅན་གྱིས་དྲང་ངེས་ཀྱི་ཁྱད་པར་རྟོགས་པར་འགྱུར་ཏེ། དེ་ལ་བརྟེན་
ནས་རྣམ་དཔྱོད་ཅན་གྱིས་དོན་གཞན་དུ་དྲངས་མི་དགོས་པའི་རང་བཞིན་མེད་པར་
དངོས་སུ་སྟོན་པའི་མདོ་ངེས་པའི་དོན་དང་། དོན་དེ་ལས་གོང་དུ་གནས་ལུགས་
གཞན་ཡོད་པར་དྲངས་ཏེ་བཤད་དགོས་པའི་མདོ་དྲང་བའི་དོན་དུ་རྟོགས་པར་
འགྱུར་བའི་ཕྱིར།
གསུམ་པ་བདག་བཞན་གཉིས་ཀ་ལས་སྐྱེ་བ་དགག་པ་ལ་གཉིས། སྔར་
བཤད་པའི་རིགས་པས་ཁེགས་པར་བསྟན་པ་དང་། རིགས་པ་གཞན་གྱིས་དགག་
པའོ། །དང་པོ་ནི། གཉིས་ལས་ཞེས་པ་རྐང་པ་གསུམ་སྟེ། དེ་ཆོས་ཅན། བདག་
བཞན་གཉིས་ཀ་ལས་སྐྱེ་བ་མི་རིགས་པར་ཐལ། དེ་ལ་བདག་བཞན་རེ་རེ་བ་ལས་
སྐྱེ་བ་བཀག་པའི་རིགས་པས་གནོད་པའི་ཕྱིར། དེར་ཐལ། དེ་རེ་རེ་བ་ལས་ཀྱང་
སྐྱེ་བ་དོན་དམ་དུ་གྲུབ་པ་བཀག་པ་དང་ཐ་སྙད་དུ་གྲུབ་པ་བཀག་པའི་རིགས་པས་
གནོད་པའི་ཕྱིར། གཉིས་པ་ནི། གང་ཕྱིར་ཞེས་པ་རྐང་པ་གཅིག་སྟེ། དེ་ཆོས་
ཅན། བདག་བཞན་གཉིས་ཀ་ཚོགས་པ་ལས་སྐྱེ་བ་མི་འཐད་པར་ཐལ། དེ་ཡ་
གྱལ་རེ་རེ་བ་ལས་སྐྱེ་བ་མི་འཐད་པའི་ཕྱིར།
བཞི་པ་རྒྱུ་མེད་ལས་སྐྱེ་བ་དགག་པ་ལ་གཉིས། སྤྱིར་དགག་པ་དང་།
འཇིག་རྟེན་སྔ་ཕྱིའི་རྒྱུ་འབྲས་མེད་པ་བྱེ་བྲག་ཏུ་དགག་པའོ། །དང་པོ་ལ་

345
དབུ་མ་ལ་འཇུག་པའི་བསྡུས་དོན།
གཉིས། རྒྱུ་འབྲས་འཆོལ་བར་ཐལ་བ་དང་། མཐོང་བ་དང་འགལ་བར་ཐལ་
བའོ། །དང་པོ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་ཅན། རྒྱུར་གྱུར་
མ་གྱུར་ཀུན་ལས་འབྲས་བུར་གྱུར་མ་གྱུར་ཀུན་སྐྱེ་བར་ཐལ། འབྲས་བུ་རྣམས་རྒྱུ་
མེད་དུ་སྐྱེ་བའི་ཕྱིར། གཉིས་པ་ལ་གཉིས། འཇིག་རྟེན་པ་རྣམས་ཞིང་ལས་
སོགས་ལ་འབད་པ་བྱེད་པ་མི་འཐད་པར་ཐལ་བ་དང་། རྨ་བྱའི་མདོངས་ཁྲ་
སོགས་མཐོང་དུ་མི་རུང་བར་ཐལ་བའོ། །དང་པོ་ནི། འབྲས་འབྱུང་ཞེས་པ་རྐང་
པ་གཉིས་ཏེ། དེ་ཆོས་ཅན། འཇིག་རྟེན་པ་རྣམས་སྟོན་ཐོག་སོགས་ཀྱི་ཆེད་དུ་ཞིང་
ལས་སོགས་ལ་འབད་པ་དོན་མེད་པར་ཐལ། འབྲས་བུ་ཐམས་ཅད་རྒྱུ་མེད་དུ་
འབྱུང་བའི་ཕྱིར། གཉིས་པ་ནི། གལ་ཏེ་ཞེས་པ་རྐང་པ་བཞི་སྟེ། དེ་ཆོས་ཅན།
འགྲོ་བ་འདི་དག་ཐམས་ཅད་ནམ་མཁའི་ཨུཏྤལ་ལྟར་མངོན་སུམ་ཚད་མས་བཟུང་
དུ་མི་རུང་བར་ཐལ། འགྲོ་བ་འདི་དག་ཀུན་རྒྱུས་སྟོང་བའི་ཕྱིར། དེས་ན་རྒྱང་
འཕེན་ཁྱོད་རང་གི་སྔོ་སོགས་སྣང་བའི་བློ་ལྟར་འགྲོ་བ་འདི་ཀུན་ཡང་རྒྱུ་ལས་བྱུང་
བར་ཐལ། དེ་ལྟ་མིན་ན་ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། གཉིས་པ་
ལ་གསུམ། རྒྱང་འཕེན་འཇིག་རྟེན་ཕ་རོལ་གྱི་བྱུང་ཚུལ་ལ་རྨོངས་པའི་རྒྱུ་མཚན་
དང་། འཇིག་རྟེན་ཕ་རོལ་འགོག་པའི་ཚེ་ལོག་ལྟ་ཅན་དུ་རྟགས་ཀྱིས་གྲུབ་པ་
དང༌། དེའི་དཔེ་མ་གྲུབ་པ་སྤོང་བའོ། །དང་པོ་ནི། འབྱུང་བ་ཞེས་པ་རྐང་པ་བཞི་
སྟེ། དེ་ཆོས་ཅན། རྒྱང་འཕེན་ཤིན་ཏུ་ཕྲ་བའི་འཇིག་རྟེན་ཕ་རོལ་ལ་རྨོངས་པའི་
རྒྱུ་མཚན་ཡོད་དེ། ཤིན་ཏུ་རགས་པའི་འབྱུང་བ་བཞིའི་གནས་ལུགས་ལ་ཡང་

346 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕྱིན་ཅི་ལོག་ཏུ་རྨོངས་ཤིང་མཐོང་བའི་རྒྱུ་ཙམ་ཁོ་ན་ལས་འབྱུང་བར་འདོད་པའི་
ཕྱིར། གཉིས་པ་ནི། འཇིག་རྟེན་ཞེས་པ་རྐང་པ་བཞི་སྟེ། རྒྱང་འཕེན་ཆོས་ཅན།
འཇིག་རྟེན་ཕ་རོལ་འགོག་པའི་ཚེ་ལོག་ལྟ་ཅན་ཡིན་ཏེ། དེའི་ཚེ་ལོག་ལྟའི་རྣམ་
པའི་རྟེན་དུ་མཚུངས་པའི་ལུས་དང་ལྡན་པའི་ཕྱིར། དཔེར་ན་འབྱུང་བཞི་བདེན་
པར་ཁས་ལེན་པ་དེའི་ཚེ་བཞིན་ནོ། །གསུམ་པ་ནི།
 འབྱུང་བ་ཞེས་པ་རྐང་པ་བཞི་
སྟེ༑ ཤེས་བྱ་ཆོས་ཅན། སྔར་མ་བཀག་པའི་འབྱུང་བ་བདེན་པ་བར་གྲུབ་པ་ཅུང་
ཟད་ཀྱང་མེད་པར་ཐལ། གོང་དུ་འབྱུང་བ་བདེན་པ་བ་བཀག་ཟིན་པའི་ཕྱིར།
དེར་ཐལ། མཐའ་བཞིའི་སྐྱེ་བ་བཀག་པའི་སྒོ་ནས་དངོས་པོ་མཐའ་དག་རང་གི་
མཚན་ཉིད་ཀྱིས་སྐྱེ་བ་རྒྱས་པར་བཀག་ཟིན་པའི་ཕྱིར།
གཉིས་པ་དེས་ནི་རང་བཞིན་གྱིས་དབེན་པར་བསྟན་པ་ལ་གཉིས།
དངོས་དང་། རྩོད་སྤོང་ངོ་། །དང་པོ་ནི། གང་ཕྱིར་ཞེས་པ་རྐང་པ་གཉིས་སྟེ།
དངོས་པོ་རྣམས་ཆོས་ཅན། རང་བཞིན་གྱིས་སྐྱེ་བ་དང་བྲལ་ཏེ། མཐའ་བཞིའི་སྐྱེ་
བས་སྟོང་པའི་ཕྱིར། གཉིས་པ་ལ་གཉིས། དངོས་པོ་རྣམས་རང་བཞིན་གྱིས་
མེད་ན་བྱིས་པ་རྣམས་ཀྱིས་ཐོག་མ་མེད་པ་ནས་དེ་ཉིད་རྟོགས་པར་ཐལ་བ་སྤོང་བ་
དང་། རང་གི་མཚན་ཉིད་ཀྱིས་མེད་ན་མོ་གཤམ་གྱི་བུ་བཞིན་དུ་ཐ་སྙད་དུ་ཡང་
མེད་པར་ཐལ་བ་སྤོང་བའོ། །དང་པོ་གསུམ། དེ་ཁོ་ཉིད་ཡོད་བཞིན་དུ་མི་རྟོགས་
པའི་རྒྱུ་མཚན་དང་། མ་རིག་པའི་དབང་གིས་ཡུལ་རྣམས་ལོག་པར་སྣང་བའི་རྒྱུ་
མཚན་དང་། ཡུལ་ཕྱིན་ཅི་མ་ལོག་པར་རྟོགས་པ་ལས་འཁྲུལ་བ་དེ་དག་ཟློག་

347
དབུ་མ་ལ་འཇུག་པའི་བསྡུས་དོན།
པར་བསྟན་པའོ། །དང་པོ་ནི། གང་གིས་ཞེས་པ་རྐང་པ་གཉིས་ཏེ། དེ་ཆོས་
ཅན། དངོས་པོ་མཐའ་དག་གདོད་ནས་རང་བཞིན་གྱིས་དབེན་པར་བྱིས་པ་རྣམས་
ཀྱིས་མངོན་སུམ་ཚད་མས་མི་རྟོགས་པའི་རྒྱུ་མཚན་ཡོད་དེ། ཆར་སྤྲིན་འཐུག་པོ་
ལྟ་བུའི་དངོས་པོ་བདེན་པར་འཛིན་པའི་གཏི་མུག་གི་སྒྲིབ་པའི་དབང་གིས་མི་
རྟོགས་པའི་ཕྱིར། གཉིས་པ་ནི། ཇི་ལྟར་ཞེས་པ་རྐང་པ་བཞི་སྟེ། དེ་ཆོས་ཅན།
བྱིས་པ་རྣམས་ཀྱིས་རབ་རིབ་ཀྱི་མཐུས་སྐྲ་ཤད་སྣང་བ་སོགས་ལྟར་ཡུལ་གྱི་
གནས་ལུགས་ཕྱིན་ཅི་ལོག་ཏུ་མཐོང་བའི་རྒྱུ་མཚན་ཡོད་དེ། བྱིས་པ་རྣམས་གཏི་
མུག་གི་དབང་གིས་རྒྱུད་བཅིངས་པའི་ཕྱིར། གསུམ་པ་ནི། གལ་ཏེ་ཞེས་པ་རྐང་
པ་བཞི་སྟེ། དེ་ཆོས་ཅན། ཇི་སྐད་བཤད་པའི་འཁྲུལ་པ་ལྡོག་པ་ལ་ཡུལ་གྱི་གནས་
ལུགས་ཕྱིན་ཅི་མ་ལོག་པ་རྟོགས་དགོས་ཏེ། མི་མཁས་པ་རྣམས་གཏི་མུག་གི་
དབང་གིས་དགེ་མི་དགེའི་ལས་མངོན་པར་འདུ་བྱས་ནས་འཁོར་བར་འཁོར་
ལ༑ མཁས་པ་རྣམས་སྟོང་ཉིད་མངོན་སུམ་དུ་རྟོགས་ནས་འཁོར་བ་ལས་གྲོལ་
བར་འགྱུར་བའི་ཕྱིར། གཉིས་པ་ལ་རྩོད་པ་དང་ལན་ནོ། །དང་པོ་ནི། གལ་ཏེ་
ཞེས་པ་རྐང་པ་བཞི་སྟེ། དངོས་པོ་རྣམས་རང་བཞིན་གྱིས་མེད་ན་མོ་གཤམ་གྱི་བུ་
བཞིན་དུ་ཐ་སྙད་དུ་མེད་པར་འགྱུར་ན་ཐ་སྙད་དུ་ཡོད་པའི་ཕྱིར། རང་བཞིན་གྱིས་
ཡོད་དོ་ཞེ་ན། ལན་ལ་གསུམ། ཁོ་བོ་ཅག་ལ་ཀླན་ཀ་དེ་མི་རིགས་པ་དང་། མི་
རིགས་པའི་རྒྱུ་མཚན་དང་། དངོས་པོ་རྣམས་དེ་ཁོ་ན་ཉིད་དུ་མ་གྲུབ་ཀྱང་ཐ་སྙད་
དུ་མོ་གཤམ་གྱི་བུ་དང་མི་མཚུངས་པའི་དོན་བསྡུ་བའོ། །དང་པོ་ལ་གསུམ།

349
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐོག་མར་རབ་རིབ་ཅན་ལ་བརྒལ་ཞིང་བརྟགས་པར་བྱ་རིགས་པ་དང་། ཡིད་ནང་
དུ་བསྡུས་ནས་ཁྱོད་རང་གི་བློ་འཁྲུལ་བའི་སྐྱེ་ཚུལ་ལ་བརྒལ་བརྟག་བྱ་རིགས་པ་
དང༌། དེ་ལྟར་བརྟགས་ན་ཁྱོད་རང་གིས་བཀོད་པའི་ཁྱབ་པ་དེ་ཁྱོད་རང་ཉིད་ལ་
ཇི་
མ་ངེས་པའོ། །དང་པོ་ནི། གང་དག་ཅེས་པ་རྐང་པ་བཞི་སྟེ། དེ་ཆོས་ཅན། ཇི་
སྐད་བཤད་པའི་རྩོད་པ་དེ་ཐོག་མར་རབ་རིབ་ཅན་ལ་བརྩད་པར་བྱ་སྟེ། ཐོག་མར་
རབ་རིབ་ཀྱིས་མིག་ཉམས་པ་ལ་རབ་རིབ་ཅན་ཁྱོད་ཀྱིས་རང་བཞིན་མེད་པར་
མཚུངས་པའི་སྐྲ་ཤད་མཐོང་ནས་མོ་གཤམ་གྱི་བུ་མ་མཐོང་བའི་རྒྱུ་མཚན་ཅི་ཡིན་
ཞེས་བརྩད་པར་གྱིས་ལ། ཕྱི་ནས་མ་རིག་པའི་རབ་རིབ་ཅན་ལ་རང་བཞིན་མེད་
པར་མཚུངས་པའི་མོ་གཤམ་གྱི་བུ་མི་མཐོང་བར་གཟུགས་ལ་སོགས་པ་མཐོང་
ཞེས་བརྩད་དགོས་པའི་ཕྱིར། གཉིས་པ་ནི། གལ་ཏེ་ཞེས་པ་རྐང་པ་བཞི་སྟེ། དེ་
ཆོས་ཅན། དངོས་སྨྲ་བ་ཁྱོད་རང་ཉིད་ཀྱི་བློ་ལ་ཡང་བརྒལ་ཞིང་བརྟགས་པར་བྱ་
བར་ཐལ། ཇི་སྐད་བཤད་པའི་རྩོད་པ་དེ་དངོས་སྨྲ་བ་ཁྱོད་རང་གི་བློ་ལ་དྲིས་ལ་
ཁྱོད་ཀྱིས་མི་སྲིད་པའི་དོན་རྨི་ལམ་སོགས་སུ་མཐོང་ལ་མོ་གཤམ་གྱི་བུ་མ་མཐོང་
ཞེས་བརྩད་པར་མི་བྱ་ཞིང་། དེ་མི་རིགས་པར་གྲུབ་ན་ཕྱིས་ངེད་ལ་ཡང་བརྒལ་
ཞིང་བརྟགས་པར་འགྱུར་བའི་ཕྱིར། གསུམ་པ་ནི། དེ་ཉིད་ཅེས་པ་རྐང་པ་བཞི་
སྟེ༑ དེ་ཆོས་ཅན། དེ་ལྟར་བརྟགས་པ་ན་རྩོད་པ་དེའི་ཁྱབ་པ་ཁྱོད་རང་ཉིད་
ངེས་པར་ཐལ། ཁྱོད་རང་གི་བློས་རང་བཞིན་གྱིས་སྐྱེ་བ་མེད་པར་མཚུངས་པའི་
གཟུགས་ལ་སོགས་པ་མཐོང་གི་མོ་གཤམ་གྱི་བུ་མ་མཐོང་བའི་ཕྱིར། གཉིས་པ་

349
དབུ་མ་ལ་འཇུག་པའི་བསྡུས་དོན།
ལ་གཉིས། བདེན་པ་གཉིས་ཆར་དུ་རང་བཞིན་གྱིས་སྐྱེ་བ་མེད་པ་དང་། དེའི་རྒྱུ་
མཚན་ནོ། །དང་པོ་ནི། མོ་གཤམ་ཞེས་པ་རྐང་པ་བཞི་སྟེ། དེ་ཆོས་ཅན། ཁོ་བོ་
ཅག་དབུ་མ་པས་གཟུགས་སོགས་ཀུན་རྫོབ་ཏུ་རང་བཞིན་གྱིས་སྐྱེ་བར་ཁས་
བླངས་ནས་དོན་དམ་དུ་རང་བཞིན་གྱིས་སྐྱེ་བ་འགོག་པ་མ་ཡིན་པར་ཐལ། མོ་
གཤམ་གྱི་བུ་བདེན་པ་གཉིས་ཆར་དུ་རང་བཞིན་གྱིས་སྐྱེ་བ་མེད་པ་བཞིན་དུ་
གཟུགས་སོགས་ཀྱང་དེ་ལྟར་ཁས་ལེན་པའི་ཕྱིར། གཉིས་པ་ནི། དེ་ཕྱིར་ཞེས་པ་
རྐང་པ་བཞི་སྟེ། དེ་ཆོས་ཅན། འདུས་བྱས་བདེན་པ་གཉིས་ཆར་དུ་རང་བཞིན་
གྱིས་སྐྱེ་བ་མེད་པར་ཐལ། མདོ་ལས་ཆོས་ཐམས་ཅད་དུས་གསུམ་དུ་རང་བཞིན་
གྱིས་སྟོང་པར་ངེས་པའི་དོན་དུ་གསུངས་པའི་ཕྱིར། གསུམ་པ་ནི། བུམ་སོགས་
ཞེས་པ་རྐང་པ་བཞི་སྟེ། དེ་ཆོས་ཅན། དངོས་པོ་རྣམས་རང་བཞིན་མེད་ན་ཐ་སྙད་
དུ་ཡང་མེད་པ་མོ་གཤམ་ཀྱི་བུ་དང་མཚུངས་པའི་སྐྱོན་མེད་པར་ཐལ། དངོས་པོ་
འདི་རྣམས་འཕགས་པའི་མཉམ་གཞག་གི་གཟིགས་ངོར་མེད་ཅིང་ཐ་སྙད་པའི་
ཚད་མའི་ངོར་ཡོད་པའི་ཕྱིར།
གསུམ་པ་ཀུན་རྫོབ་པའི་སྐྱེ་བ་རྟེན་འབྲེལ་དུ་བསྟན་པ་ལ་གསུམ། དངོས་
པོ་རྣམས་མཐའ་བཞིའི་སྐྱེ་བ་དང་བྲལ་བས་ལྟོས་ཆོས་ཙམ་གྱིས་སྐྱེ་བར་བསྟན་པ་
དང༌། རྟེན་འབྱུང་རང་བཞིན་མེད་པར་སྒྲུབ་པའི་རིགས་པས་ལྟ་ངན་མཐའ་དག་
འགོག་ནུས་པ་དང་། རང་བཞིན་གྱིས་ཡོད་ན་མཐར་འཛིན་གྱི་རྟོག་པ་མི་འཐད་
བར་བསྟན་པའོ། །དང་པོ་ནི། གང་ཕྱིར་ཞེས་པ་རྐང་པ་བཞི་སྟེ། དངོས་པོ་ཆོས་

350
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཅན། ལྟོས་ཆོས་ཙམ་གྱིས་སྐྱེ་བར་ཐལ། མཐའ་བཞི་དང་བྲལ་བའི་སྒོ་ནས་སྐྱེ་
བའི་ཕྱིར། གཉིས་པ་ནི། གང་ཕྱིར་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན།
རྟེན་འབྱུང་རང་བཞིན་མེད་པར་རྟོགས་པའི་རིགས་པ་འདིས་ལྟ་ངན་གྱི་དྲྭ་བ་
མཐའ་དག་གཅོད་པར་ཐལ། སྟོང་པ་རྟེན་འབྲེལ་གྱི་དོན་དུ་ཚད་མས་རྟོགས་ན་
དངོས་པོ་མཐར་འཛིན་གྱི་རྟོག་པས་བཟུང་བའི་དོན་དེ་དག་ཏུ་བརྟག་མི་ནུས་པའི་
ཕྱིར། གསུམ་པ་ནི། རྟོག་རྣམས་ཞེས་པ་རྐང་པ་བཞི་སྟེ། དེ་ཆོས་ཅན། མཐར་
འཛིན་ཀྱི་རྟོག་པས་ཇི་ལྟར་བཟུང་བ་རྣམས་མི་འཐད་པར་ཐལ། དངོས་པོ་རང་
བཞིན་གྱིས་ཡོད་ན་རྟོག་པ་དེ་དག་འཐད་ཀྱང་བུད་ཤིང་མེད་ན་མེ་མེད་པ་བཞིན་དུ་
དངོས་པོ་རང་བཞིན་གྱིས་མེད་པར་དཔྱད་ཟིན་པའི་ཕྱིར། བཞི་པ་རིགས་པས་
རྣམ་པར་དཔྱད་པའི་དགོས་པ་བསྟན་པ་ལ་བཞི། མཐར་འཛིན་གྱི་རྟོག་པ་ལྡོག་པ་
དེའི་དགོས་པར་བསྟན་པ་དང་། སློབ་དཔོན་ཀླུ་སྒྲུབ་ཀྱིས་རང་བཞིན་ཡོད་མེད་ཀྱི་
དཔྱད་པ་རྒྱས་པར་མཛད་པ་རྩོད་པ་ལྷུར་ལེན་གྱི་ཆེད་དུ་མཛད་པ་མ་ཡིན་པ་
དང་། ཞར་ལ་ལྟ་བ་ཕྱིན་ཅི་ལོག་ཁེགས་པ་བསྟན་བཅོས་མཛད་པ་པོའི་སྐྱོན་མིན་
པ་དང་། རྩོད་པ་ལྷུར་ལེན་གྱི་ཆེད་དུ་དཔྱད་པ་བྱེད་མི་རིགས་པའི་རྒྱུ་མཚན་ནོ།།
དང་པོ་ནི། སོ་སོའི་སྐྱེ་བོ་ཞེས་པ་རྐང་པ་བཞི་སྟེ། དེ་ཆོས་ཅན། མཐར་
འཛིན་གྱི་རྟོག་པ་རྣམས་ལྡོག་པ་སློབ་དཔོན་གྱིས་དབུ་མའི་བསྟན་བཅོས་སུ་བཤད་
པའི་རྣམ་པར་དཔྱད་པའི་འབྲས་བུར་འགྱུར་ཏེ། སོ་སོ་སྐྱེ་བོ་རྣམས་མཐར་འཛིན་
གྱི་རྟོག་པས་བཅིངས་པ་འཁོར་བར་འཁོར་ལ། རྣལ་འབྱོར་པ་རྣམས་དེ་ཁོ་ན་ཉིད་

་བ
351
དབུ་མ་ལ་འཇུག་པའི་བསྡུས་དོན།
རྟོགས་པས་གྲོལ་བར་འགྱུར་བའི་ཕྱིར། གཉིས་པ་ནི། བསྟན་བཅོས་ཞེས་པ་རྐང་
པ་གཉིས་ཏེ། དེ་ཆོས་ཅན། སློབ་དཔོན་ཀླུ་སྒྲུབ་ཀྱིས་དབུ་མའི་བསྟན་བཅོས་སུ་
དཔྱད་པ་མཛད་པ་རྣམས་རྩོད་པ་ལྷུང་བླངས་ནས་གཞན་ཟིལ་གྱིས་གནོན་པའི་
ཆེད་དུ་མཛད་པ་མ་ཡིན་ཏེ། གདུལ་བྱ་རྣམས་ཀྱིས་རྣམ་གྲོལ་ཐོབ་པའི་ཕྱིར་དུ་
མཛད་པའི་ཕྱིར། གསུམ་པ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་ཅན། 
སློབ་དཔོན་གྱིས་དེ་ཁོ་ན་ཉིད་གཏན་ལ་ཕབ་པའི་སྟོབས་ཀྱིས་ལྟ་བ་ངན་པའི་
ལུགས་རྣམས་ཉམས་པ་སློབ་དཔོན་གྱི་སྐྱོན་དུ་མི་འགྱུར་ཏེ། དེ་རྣམས་དངོས་
པོའི་ 
གནས་ལུགས་ལས་ཕྱིན་ཅི་ལོག་ཏུ་ཞུགས་པའི་སྟོབས་ཀྱིས་ཉམས་པ་ཡིན་
པའི་ཕྱིར། བཞི་པ་ནི། རང་གི་ཞེས་པ་རྐང་པ་བཞི་སྟེ། དེ་ཆོས་ཅན། ཆགས་
སྡང་བསལ་ནས་དེ་ཁོ་ན་ཉིད་ལ་དཔྱོད་པར་རིགས་ཀྱི་རྩོད་པ་ལྷུར་ལེན་གྱི་ཆེད་དུ་
བྱེད་པ་མི་རིགས་ཏེ། ཆགས་སྡང་བསལ་ནས་དེ་ཁོ་ན་ཉིད་ལ་དཔྱད་ན་མྱུར་དུ་
གྲོལ་བར་འགྱུར་ལ། རང་ཕྱོགས་ལ་ཆགས་པ་དང་། གཞན་ཕྱོགས་ལ་སྡང་
བས་ཀུན་ནས་བསླངས་ཏེ་དཔྱད་ན་ཉོན་མོངས་ལྷག་པར་ཡང་འཕེལ་བའི་ཕྱིར།
གཉིས་པ་གང་ཟག་གི་བདག་མེད་རྒྱས་པར་བཤད་པ་ལ་གཉིས། གང་
ཟག་གི་བདག་འགོག་དགོས་པའི་རྒྱུ་མཚན་དང་། དེ་དགག་པ་དངོས་སོ། །དང་
པོ་ནི། ཉོན་མོངས་ཞེས་པ་རྐང་པ་བཞི་སྟེ། གྲོལ་བ་དོན་གཉེར་གྱི་རྟོགས་ལྡན་
སྐྱེས་བུ་ཆོས་ཅན། བདག་གཉིས་ཀྱི་ནང་ནས་ཐོག་མར་གང་ཟག་གི་བདག་འགོག་
དགོས་ཏེ། ཆགས་སོགས་ཉོན་མོངས་དང་སྐྱེ་རྒ་ལ་སོགས་པའི་སྐྱོན་རྣམས་ཀྱི་རྩ་

352
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བ་འཇིག་ཚོགས་ལ་ལྟ་བ་དང་། གང་ཟག་གི་བདག་ཀྱང་འཇིག་ལྟའི་ཞེན་ཡུལ་དུ་
མཐོང་ཞིང་ཆོས་ཀྱི་བདག་མེད་ལས་གང་ཟག་གི་བདག་མེད་རྟོགས་པར་སླ་བའི་
ཕྱིར། གཉིས་པ་ལ་གསུམ། གང་ཟག་རང་གི་མཚན་ཉིད་ཀྱིས་གྲུབ་པ་བཀག་པ་
དང་། ཕུང་པོ་ལ་བརྟེན་ནས་བཏགས་པའིབཏགས་ཡོད་དུ་བསྟན་པ་དང༌། ཁྱད་
པར་དུ་རྒྱུ་འབྲས་ཕན་ཚུན་ལྟོས་པའི་བཏགས་ཡོད་དུ་སྒྲུབ་པའོ། །དང་པོ་ལ་
གཉིས། དགག་པ་རྒྱས་པར་བསྟན་པ་དང་། མཇུག་བསྡུ་བའོ། །དང་པོ་ལ་
གསུམ། ཕུང་པོ་ལས་དོན་གཞན་པའི་བདག་དང་དངོས་པོ་གཅིག་པའི་མུ་གཉིས་
དགག་པ་དང་། རྟེན་དང་བརྟེན་པའི་མུ་གཉིས་དགག་པ་དང་། བརྗོད་དུ་མེད་
པའི་བདག་དགག་པའོ། །དང་པོ་ལ་གཉིས། ཕུང་པོ་ལས་དོན་གཞན་པའི་
བདག་དགག་པ་དང་། ངོ་བོ་གཅིག་པའི་བདག་དགག་པའོ། །དང་པོ་ལ་
གཉིས། གཞན་སྡེའི་ལུགས་བརྗོད་པ་དང་། དེ་དགག་པའོ། །དང་པོ་ནི། ཟ་པོ་
ཞེས་པ་རྐང་པ་བཞི་སྟེ། གྲངས་ཅན་པས་ཤེས་བྱ་ཉི་ཤུ་རྩ་ལྔར་གྲངས་ངེས་བྱས་
ནས་རྩ་བཞི་བེམ་པོ་དང་། རྩ་ལྔ་པ་རིག་པ་དང༌། རིག་པ་དེ་ཉིད་གང་ཟག་གི་
བདག་ཏུ་འདོད་དེ། དེ་ཡང་རྣམ་སྨིན་ཟ་བ་པོ་དང༌། རྟག་པའི་དངོས་པོ་དང་།
འབྲས་བུ་བྱེད་པ་པོ་མིན་པ་དང་། བདེ་བ་ལ་སོགས་པའི་ཡོན་ཏན་གྱི་བདག་ཉིད་
དུ་མེད་པ་དང་། འགྲོ་འོང་གི་བྱ་བ་མེད་པའི་ཁྱད་ཆོས་ལྔས་ཁྱད་པར་དུ་བྱས་
པར་འདོད་དོ། །དེ་བཞིན་དུ་བྱེ་བྲག་པ་སོགས་གཞན་རྣམས་ཀྱིས་ཀྱང་དབྱེ་བ་མི་
འདྲ་བ་ཅུང་ཟད་ཙམ་རེ་ལ་བརྟེན་ནས་འདོད་ལུགས་སོ་སོ་ཐ་དད་པར་འགྱུར་

353
དབུ་མ་ལ་འཇུག་པའི་བསྡུས་དོན།
རོ༑ ༑དེ་རྣམས་ཀྱི་ལུགས་གཅིག་མིན་པར་རང་རང་གི་ལུགས་སུ་སྒྲུབ་པའི་
དབང་དུ་བྱས་ན། ཤེས་བྱ་ཆོས་ཅན། མུ་སྟེགས་པ་རྣམས་ཀྱི་གང་ཟག་གི་བདག་
འདོད་ལུགས་སོ་སོ་ཐ་དད་པར་འགྱུར་ཏེ། གྲངས་ཅན་གྱིས་ཤེས་པས་བསྡུས་
བའི་ཁྱད་ཆོས་ལྔ་ལྡན་དུ་འདོད་ལ། ཁ་ཅིག་བེམ་པོས་བསྡུས་པའི་བྱེད་པ་པོ་
སོགས་སུ་འདོད་པའི་ཕྱིར།
གཉིས་པ་ལ་གསུམ། གང་ཟག་གི་བདག་གི་ངོ་བོ་དགག་པ་དང་། ཁྱད་
པར་དགག་པ་དང་། ངར་འཛིན་ལྷན་སྐྱེས་ཀྱི་ཞེན་གཞིར་མི་རུང་བའོ། །དང་པོ་
ནི། མོ་གཤམ་ཞེས་པ་རྐང་པ་བཞི་སྟེ། གང་ཟག་ཆོས་ཅན། ཕྱི་རོལ་པས་ཇི་ལྟར་
བརྟགས་པ་ལྟར་གྱི་བདག་གི་ངོ་བོར་མེད་དེ། མོ་གཤམ་བུ་ལྟར་རང་གི་མཚན་
ཉིད་ཀྱིས་སྐྱེ་བ་མེད་པའི་ཕྱིར། དེ་ཆོས་ཅན། ངར་འཛིན་ལྷན་སྐྱེས་ཀྱི་ཞེན་གཞིར་
མི་རིགས་པར་ཐལ། རྟག་པ་གཅིག་པུ་རང་དབང་ཅན་ཡིན་པའི་ཕྱིར། དོན་དམ་
དུ་གྲུབ་པ་ལྟ་ཞོག་ཀུན་རྫོབ་ཏུ་ཡོད་པར་འདོད་མི་རིགས་པར་ཐལ། རྟགས་སྔ་མ་
དེའི་ཕྱིར། གཉིས་པ་ལ་གཉིས། ཕྱི་རྒོལ་རང་ལ་གྲགས་པའི་ཁྱབ་བྱེད་མ་
དམིགས་པའི་རྟགས་ཀྱིས་དགག་པ་དང་། སྣང་རུང་མ་དམིགས་པས་དགག་
པའོ། །དང་པོ་ནི། གང་ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། ཕྱི་རོལ་པའི་
བསྟན་བཅོས་དེ་དང་དེ་ལས་མུ་སྟེགས་རྣམས་ཀྱིས་བསྟན་པའི་བདག་གི་ཁྱད་པར་
རྟག་གཅིག་སོགས་དེར་ཡང་ཁྱོད་མ་གྲུབ་སྟེ། ཁྱོད་རང་གི་མཚན་ཉིད་ཀྱིས་མ་
སྐྱེས་པའི་ཕྱིར། གཉིས་པ་ནི། དེ་ཕྱིར་ཞེས་པ་རྐང་པ་གཉིས་ཏེ། དེ་ཆོས་ཅན།

354 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཕུང་པོ་དང་རང་གི་མཚན་ཉིད་ཀྱིས་གྲུབ་པའི་གཞན་དུ་མེད་དེ། དེ་ལྟར་ཡོད་ན་
དམིགས་སུ་རུང་བ་ལས་མ་དམིགས་པའི་ཕྱིར། གསུམ་པ་ནི། འཇིག་རྟེན་ཞེས་
པ་རྐང་པ་དྲུག་སྟེ། ཤེས་བྱ་ཆོས་ཅན། རྟག་གཅིག་རང་དབང་ཅན་གྱི་བདག་ངར་
འཛིན་ལྷན་སྐྱེས་ཀྱི་ཡུལ་དུ་མི་རུང་བར་ཐལ། དེ་ལ་བློ་ཁ་མ་ཕྱོགས་པའི་བདག་
ལྟ་ལྷན་སྐྱེས་དང་ལྡན་པ་ཡོད་པའི་ཕྱིར། དེར་ཐལ། བསྐལ་པ་མང་པོར་དུད་
འགྲོར་ལུ་གུ་རྒྱུད་དུ་སྐྱེ་བ་བླངས་པའི་གང་ཟག་དེ་དག་ལ་ཡང་ངར་འཛིན་ལྷན་
སྐྱེས་མཐོང་བའི་ཕྱིར། དེས་ན་ཕུང་པོ་ལས་དོན་གཞན་གྱི་བདག་མེད་པར་ཐལ།
དེ་ཡོད་པ་ལ་ཇི་སྐད་བཤད་པའི་རིགས་པས་གནོད་པའི་ཕྱིར།
གཉིས་པ་ཕུང་པོ་དང་ངོ་བོ་གཅིག་པའི་བདག་དགག་པ་ལ་གཉིས།
'.
 འདོད་པ་བརྗོད་པ་དང་། དེ་དགག་པའོ། །དང་པོ་ནི། ཕུང་པོ་ཞེས་སོགས་རྐང་
པ་བཞི་སྟེ། རང་སྡེ་ཁ་ཅིག་ན་རེ། ཇི་སྐད་བཤད་པའི་རིགས་པས་གནོད་པས་
ཕུང་པོ་ལས་དོན་གཞན་པའི་བདག་མེད་པའི་ཕྱིར་ངར་འཛིན་ལྷན་སྐྱེས་ཀྱི་
དམིགས་པ་ཕུང་པོ་ཁོ་ན་ཡིན་ལ། དེ་ཡང་ཁ་ཅིག །ཕུང་པོ་ལྔ་ཆ་བདག་གི་མཚན་
གཞི་དང་། ཁ་ཅིག སེམས་གཅིག་པུ་བདག་གི་མཚན་གཞིར་འདོད་དོ།།
གཉིས་པ་ལ་བཞི། གནོད་བྱེད་བརྗོད་པ་དང་། ཕུང་པོ་བདག་ཡིན་པ་
རང་སྡེས་དྲངས་པའི་མདོའི་དགོངས་པར་མི་རུང་བ་དང་། བདག་ཕུང་པོ་ལ་
བརྟེན་ནས་བཏགས་པར་མདོ་གཞན་གྱིས་སྒྲུབ་པ་དང་། འཇིག་ལྟ་སྤང་དུ་མི་རུང་
བར་ཐལ་བའོ། །དང་པོ་ལ་གཉིས། རྣམ་གཞག་ཐམས་ཅད་འཆོལ་བར་ཐལ་བ་

355
དབུ་མ་ལ་འཇུག་པའི་བསྡུས་དོན།
དང༌། བྱེ་བྲག་ཏུ་ཐར་པ་ཐོབ་མི་སྲིད་པར་ཐལ་བའོ། །དང་པོ་ལ་བཞི། གཅིག་
དང་དུ་མ་འཆོལ་བར་ཐལ་བ་དང་། གཉེན་པོས་སྤང་བྱ་སྤོང་ཚུལ་འཆོལ་བར་
ཐལ་བ་དང་། ལས་འབྲས་འཆོལ་བར་ཐལ་བ་དང་། ལུང་མ་བསྟན་གྱི་ལྟ་བ་
འཆོལ་བར་ཐལ་བའོ། །དང་པོ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་
ཅན། གང་ཟག་གཅིག་དུས་གཅིག་ཏུ་གང་ཟག་དུ་མར་འགྱུར་བར་ཐལ། ཕུང་པོ་
ལྔ་གང་ཟག་དང་གཅིག་ཡིན་པའི་ཕྱིར། གཉིས་པ་ལ་གཉིས། འཇིག་ལྟ་ས་བོན་
ཆད་པའི་ཚུལ་གྱིས་སྤང་རུང་མ་ཡིན་པར་ཐལ་བ་དང་། ཆད་ལྟ་ལ་བརྟེན་པའི་
མཐར་ལྟ་སྤང་བྱ་མ་ཡིན་པར་ཐལ་བའོ། །དང་པོ་ནི། བདག་ནི་ཞེས་པ་རྐང་པ་
གཉིས་ཏེ། དེ་ཆོས་ཅན། བདག་རྫས་ཡོད་དུ་ཐལ། བདེན་པར་གྲུབ་པའི་ཕྱིར།
འདོད་ན། འཇིག་ལྟ་ཀུན་ཏུ་མི་འབྱུང་བའི་ཚུལ་གྱིས་སྤང་བྱ་མིན་པར་འདུན་པའི་
འདོད་ཆགས་སྤངས་པའི་ཚུས་གྱིས་སྤང་བྱ་ཡིན་པར་ཐལ། དེ་སྤང་བྱ་ཡིན་པ་
གང་ཞིག །རྫས་ལ་འཇུག་པས་འཛིན་སྟངས་ཕྱིན་ཅི་མ་ལོག་པ་ཡིན་པའི་ཕྱིར།
གཉིས་པ་ནི། མྱ་ངན་འདས་ཞེས་པ་རྐང་པ་གཅིག་སྟེ། དེ་ཆོས་ཅན། ཆད་ལྟ་ལ་
བརྟེན་པའི་མཐར་ལྟ་བློ་ཕྱིན་ཅི་ལོག་མ་ཡིན་པར་ཐལ། འཇིག་ལྟས་བཟུང་བའི་
བདག་སྔར་རང་གི་མཚན་ཉིད་ཀྱིས་ཡོད་ལ་ཕྱིས་མྱ་ངན་ལས་འདས་པའི་ཚེ་མེད་
པ་འཐད་ལྡན་ཡིན་པའི་ཕྱིར། དེ་མ་གྲུབ་ན་བདག་ཕུང་གཅིག་ཡིན་པ་ཉམས་
སོ༑ ༑གསུམ་པ་ལ་གསུམ། ལས་བྱས་པ་ཆུད་ཟོས་པར་ཐལ་བ་དང་། མ་བྱས་
པ་དངའཕྲད་པར་ཐལ་བ་དང་། སྐྱོན་སྤོང་དགག་པའོ། །དང་པོ་ནི། མྱ་ངན་

356
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདས་ཞེས་པ་རྐང་པ་གཉིས་ཏེ། དེ་ཆོས་ཅན། མྱ་ངན་ལས་འདས་པའི་སྔོན་
རོལ་གྱི་གང་ཟག་རང་གི་མཚན་ཉིད་ཀྱིས་སྐྱེ་འཇིག་བྱེད་པར་ཐལ། དེའི་ཚེ་ཕུང་
པོ་རང་གི་མཚན་ཉིད་ཀྱིས་སྐྱེ་འཇིག་བྱེད་པའི་ཕྱིར། འདོད་ན། གང་ཟག་སྔ་ཕྱི་
རང་གི་མཚན་ཉིད་ཀྱིས་ཐ་དད་པར་ཐལ་ལོ། །དེ་འདོད་ན། ལས་བྱས་པ་ཆུད་
ཟོས་པར་ཐལ། རྣམ་སྨིན་མྱོང་བའི་གང་ཟག་དང་འབྲེལ་བ་ཅན་གྱི་ལས། བྱེད་
སོ
 པ་པོ་མེད་པའི་ཕྱིར། གཉིས་པ་ནི། གཞན་གྱིས་ཞེས་པ་རྐང་པ་གཅིག་སྟེ། དེ་
ཆོས་ཅན། གཞན་གྱིས་བསགས་པའི་ལས་ཀྱི་འབྲས་བུ་གཞན་གྱིས་ཟ་བར་
རིགས་པར་ཐལ། འབྲས་བུ་མྱོང་བ་པོ་དང་ལས་གསོག་པ་པོ་རང་གི་མཚན་ཉིད་
ཀྱིས་ཐ་དད་པའི་ཕྱིར། གསུམ་པ་ལ་རྩོད་པ་ནི། དེ་ཉིད་ཅེས་བ་རྐང་པ་གཅིག་སྟེ།
སྐད་ཅིག་སྔ་ཕྱི་རྒྱུད་གཅིག་ཡིན་པས་ཇི་སྐད་བཤད་པའི་སྐྱོན་མེད་དོ་ཞེན། དེའི་
ལན་དུ་མཇུག་བསྡུ་བ་ནི། སྔར་རྣམས་ཞེས་པ་རྐང་པ་གཉིས་ཏེ། རྒྱུན་ཅན་རང་གི་
མཚན་ཉིད་ཀྱིས་ཐ་དད་པ་ལ་རྒྱུད་གཅིག་པ་མི་རུང་བར་ཐལ། དེ་ལ་གོང་དུ་ཉེས་
པ་བཤད་ཟིན་པའི་ཕྱིར། དེས་ན་བདག་ཕུང་ངོ་བོ་གཅིག་ཏུ་མི་རུང་བར་ཐལ།
བཤད་ཟིན་པའི་ཉེས་པར་འགྱུར་པའི་ཕྱིར། བཞི་པ་ནི། འཇིག་རྟེན་ཞེས་པ་རྐང་
པ་གཅིག་སྟེ། དེ་ཆོས་ཅན། བདག་ཕུང་ངོ་བོ་གཅིག་ཏུ་མི་རུང་བར་ཐལ། དེ་ལྟ་
ན་རང་སྡེ་ཐམས་ཅད་ཀྱིས་འདོད་པའི་བདག་དང་འཇིག་རྟེན་མཐའ་དང་ལྡན་མི་
ལྡན་སོགས་མཐའ་གཅིག་ཏུ་ལུང་བསྟན་ཏུ་མེད་པའི་ལུང་མ་བསྟན་གྱི་ལྟ་བའི་
རྣམ་གཞག་ཉམས་པར་འགྱུར་བའི་ཕྱིར།

357
དབུ་མ་ལ་འཇུག་པའི་བསྡུས་དོན།
གཉིས་པ་ལ་གཉིས། བདེན་པ་མཐོང་བའི་རྣལ་འབྱོར་པ་ལོག་ལྟ་ཅན་དུ་
ཐལ་བ་དང༌། ཉོན་མོངས་མི་སྤོང་བར་ཐལ་བའོ། །དང་པོ་ནི། ཁྱོད་ཀྱི་ཞེས་པ་
རྐང་པ་བཞི་སྟེ། དེ་ཆོས་ཅན། བདེན་པ་མཐོང་བའི་རྣལ་འབྱོར་པས་ཕུང་པོའི་
དངོས་པོ་རྣམས་མེད་པར་རྟོགས་པར་ཐལ། བདག་མེད་པར་རྟོགས་པའི་ཕྱིར།
དེ་ཆོས་ཅན། དངོས་པོར་སྨྲ་བ་ཁྱོད་ཀྱི་ལྟར་ན་སེམས་སམ་ཕུང་པོ་ལྔ་ཀ་བདག་ཏུ་
མི་རིགས་པར་ཐལ། རྣལ་འབྱོར་པས་བདག་མཐའ་དག་མེད་པར་མངོན་སུམ་དུ་
རྟོགས་པའི་ཚེ་རྟག་གཅིག་རང་དབང་ཅན་གྱི་བདག་མེད་པར་རྟོགས་ཀྱི། ཕུང་པོ་
མེད་པར་རྟོགས་པར་ཁྱོད་མི་འདོད་པའི་ཕྱིར། གཉིས་པ་ནི། ཁྱོད་ཀྱི་ཞེས་པ་
རྐང་པ་བཞི་སྟེ། དེ་ཆོས་ཅན། བདེན་པ་མཐོང་བའི་རྣལ་འབྱོར་པས་ཕུང་པོའི་དེ་
ཁོ་ན་ཉིད་མངོན་སུམ་དུ་མ་རྟོགས་པར་ཐལ། རྟག་གཅིག་རང་དབང་ཅན་གྱི་
བདག་མེད་པར་རྟོགས་པ་ཙམ་ཡིན་པའི་ཕྱིར། དེ་ཆོས་ཅན། བདེན་པ་མཐོང་
བའི་རྣལ་འབྱོར་པ་དེ་ལ་ཉོན་མོངས་གོང་ནས་གོང་དུ་འཕེལ་བར་འགྱུར་བར་
ཐལ། གཟུགས་རང་གི་མཚན་ཉིད་ཀྱིས་གྲུབ་པ་ལ་དམིགས་ནས་འཇུག་ཅིང་།
གཟུགས་ཀྱི་དེ་ཁོ་ན་ཉིད་རྟོགས་པ་མེད་པའི་ཕྱིར། གཉིས་པ་ལ་གཉིས། རྩོད་པ་
དང་། ལན་ནོ། །དང་པོ་ནི། གང་ཕྱིར་ཞེས་པ་རྐང་པ་གཉིས་ཏེ། གང་སུ་དག་
གཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི། ཉེ་བར་ལེན་པའི་
ཕུང་པོ་ལྔ་པོ་འདི་དག་ཁོ་ན་ལ་ཡང་དག་པར་རྗེས་སུ་བལྟའོ། །ཞེས་གསུངས་
པས། ཕུང་པོ་ཉིད་བདག་ཏུ་འདོད་དོ་ཞེ་ན། ལན་ལ་གསུམ། བདག་ཕུང་རང་

358
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཞིན་གྱིས་གཞན་ཡིན་པ་འགོག་པ་མདོ་དེའི་དགོངས་པར་བསྟན་པ་དང་། མདོ་
གཞན་ལས་ཕུང་པོ་བདག་ཡིན་པ་དངོས་སུ་བཀག་པས་སྒྲུབ་པ་དང་། ཕུང་པོ་
བདག་ཡིན་པ་ལ་གནོད་པའི་རིགས་པ་གཞན་ཡང་བསྟན་པའོ། །དང་པོ་ནི། དེ་ནི་
ཞེས་པ་རྐང་པ་གཉིས་ཏེ། དེ་ཆོས་ཅན། ཇི་སྐད་བཤད་པའི་མདོ་དེ་ཕུང་པོ་བདག་
ཡིན་པའི་ཤེས་བྱེད་དུ་མི་རུང་བར་ཐལ། བདག་ཕུང་རང་བཞིན་གཞན་ཡིན་པ་
བཀག་པ་མདོ་དེའི་དགོངས་པ་ཡིན་ཅིང་དེ་ཉིད་སྒྲུབ་པའི་ཆེད་དུ་ཕུང་པོ་བདག་
ཡིན་པ་ལ་མདོ་གཞན་ལས་དངོས་སུ་དགག་པ་གསུངས་པའི་ཕྱིར། གཉིས་པ་ནི།
གང་ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། ཕུང་པོ་བདག་ཡིན་པ་སྔར་གྱི་
མདོ་དེའི་དགོངས་པ་མ་ཡིན་པར་ཐལ། མདོ་དེའི་དགོངས་པ་བསྟན་པའི་ཆེད་དུ་
མདོ་གཞན་ལས་ཕུང་པོ་བདག་ཡིན་པ་ལ་དངོས་སུ་དགག་པ་གསུངས་པའི་
ཕྱི་ཕྱིར།
གསུམ་པ་ལ་གསུམ། དཔྱད་པ་བདུན་གྱི་ནང་ནས་ཚོགས་ཀྱི་མུ་དགག་
པ་དང་། དབྱིབས་ཀྱི་མུ་དགག་པ་དང་། ལས་བྱ་བྱེད་གཅིག་ཏུ་ཐལ་བའོ། །དང་
པོ་ལ་གཉིས། ཕུང་པོའི་ཚོགས་པ་བདག་ཡིན་པ་འགོག་པའི་རིགས་པ་དང་།
ལུང་ངོ༌། །དང་པོ་ནི། ཕུང་པོ་ཞེས་པ་རྐང་པ་དྲུག་སྟེ། དེ་ཆོས་ཅན། ཕུང་པོའི་
ཚོགས་པ་གང་ཟག་གི་བདག་ཡིན་པ་ཐལ། ཕུང་པོ་གང་ཟག་གི་བདག་ཡིན་པ་
གང་ཞིག །ཕུང་པོའི་ཡ་གྱལ་རེ་རེ་བ་བདག་ཡིན་པ་ལ་གཅིག་དང་དུ་མ་འཆོལ་
བ་ལ་སོགས་པའི་གནོད་པ་བསྟན་ཟིན་པའི་ཕྱིར། འདོད་ན། དེ་མི་རིགས་པར་

359
དབུ་མ་ལ་འཇུག་པའི་བསྡུས་དོན།
ཐལ། བདག་ཉིད་བདག་གི་མགོན་དང་དཔང་པོ་སོགས་སུ་གསུངས་ལ།
ཚོགས་པ་རྫས་སུ་མེད་ཅིང་ཁྱོད་ལྟར་ན་རྫས་སུ་མེད་པ་མགོན་སོགས་སུ་མི་འཐད་
པའི་ཕྱིར། དེ་ཆོས་ཅན། ཕུང་པོའི་ཚོགས་པ་བདག་ཏུ་མི་འཐད་པར་ཐལ། དེ་
ལྟ་ན་ཤིང་རྟའི་ཡན་ལག་ཚོགས་པ་ཤིང་རྟར་འགྱུར་དགོས་ལ་དེ་ལ་འོག་ནས་
གནོད་པ་སྟོན་པའི་ཕྱིར། གཉིས་པ་ནི། མདོ་ལས་ཞེས་པ་རྐང་པ་གཉིས་ཏེ། དེ་དེ་
ཆོས་ཅན། ཕུང་པོའི་ཚོགས་པ་བདག་ཏུ་མི་རིགས་པར་ཐལ། མདོ་ལས་གང་
ཟག་ཕུང་པོ་ལ་བརྟེན་ནས་བཏགས་པ་སྒྲ་ཇི་བཞིན་པར་གསུངས་པའི་ཕྱིར།
གཉིས་པ་ནི། དབྱིབས་ཞེས་པ་རྐང་པ་བཞི་སྟེ། དེ་ཆོས་ཅན། གཟུགས་ཅན་མ་
གཏོགས་མིང་བཞིའི་ཕུང་པོ་བདག་ཏུ་མི་རུང་བར་ཐལ། ཕུང་པོ་ཚོགས་པའི་
དབྱིབས་ཁྱད་པར་བ་བདག་ཡིན་པ་གང་ཞིག །མིང་གཞིའི་ཕུང་པོ་ལ་དབྱིབས་
མེད་པའི་ཕྱིར། གསུམ་པ་ལ་གཉིས། དངོས་དང་། སྐྱོན་སྤོང་དགག་པའོ། །
དང་པོ་ནི། ལེན་བོ་ཞེས་པ་རྐང་པ་གཉིས་ཏེ། དེ་ཆོས་ཅན། ལེན་པོ་གང་ཟག་
དང་། བླང་བྱ་ཕུང་པོ་གཉིས་ངོ་བོ་ཉིད་ཀྱིས་གཅིག་ཏུ་མི་རུང་བར་ཐལ། ལས་
དང་བྱེད་པ་པོ་གཅིག་ཏུ་འགྱུར་བའི་ཕྱིར། གཉིས་པ་ལ་རྩོད་པ་ནི། བྱེད་པོ་ཞེས་
པ་རྐང་པ་གཅིག་སྟེ། བྱེད་པ་པོ་མེད་ལ་ལས་ཡོད་པར་མདོ་ལས་གསུངས་པས་
ལས་དང་བྱེད་པོ་གཅིག་ཏུ་མི་འགྱུར་རོ་ཞེ་ན། ལན་ནི། མ་ཡིན་ཞེས་པ་རྐང་པ་
གཅིག་སྟེ། དེ་ཆོས་ཅན། བྱེད་པོ་མེད་ལ་ལས་ཡོད་པ་སྟོན་པའི་ཞེས་པར་མི་རུང་
བར་ཐལ། མདོ་ཁ་ཅིག་ཏུ་རང་བཞིན་གྱིས་གྲུབ་པའི་བྱེད་པ་པོ་བཀག་པ་ཡིན་གྱི་

360
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐ་སྙད་དུ་གྲུབ་པ་བཀག་པ་མིན་ལ། བྱེད་པ་པོ་མེད་པའི་ལས་མི་སྲིད་པའི་ཕྱིར།
གསུམ་པ་ནི། གང་ཕྱིར་ཞེས་པ་ཤོ་ལོ་ཀ་གཉིས་ཏེ། དེ་ཆོས་ཅན། བདག་དང་
ཕུང་པོ་གཅིག་ཡིན་པ་དང་ཕུང་པོའི་ཚོགས་པ་བདག་ཡིན་པ་དང་། ཕུང་པོ་ངར་
འཛིན་ལྷན་སྐྱེས་ཀྱི་ཞེན་གཞི་སོགས་སུ་མི་རིགས་པར་ཐལ། ཁམས་དྲུག་དང་
ཡིད་ཀྱི་ཉེ་བར་རྒྱུ་བ་བཅོ་བརྒྱད་དང་སེམས་སེམས་བྱུང་སོགས་ལ་གང་ཟག་ཏུ་
བཏགས་པ་ཙམ་དུ་མདོ་ལས་སྒྲ་ཇི་བཞིན་པར་གསུངས་པའི་ཕྱིར། བཞི་པ་འཇིག་
ལྟ་སྤང་བྱ་མ་ཡིན་པར་ཐལ་བ་ལ་གཉིས། བདག་མེད་རྟོགས་པའི་ཤེས་རབ་ཀྱིས་
བདག་མེད་སྤོང་བ་འབྲེལ་མེད་དུ་ཐལ་བ་དང་། འབྲེལ་མེད་ཀྱི་དཔེ་བསྟན་
པའོ། །དང་པོ་ནི། བདག་མེད་ཅེས་པ་རྐང་པ་བཞི་སྟེ། དེ་ཆོས་ཅན། བདག་
མེད་མངོན་སུམ་དུ་རྟོགས་པའི་ཤེས་རབ་ཀྱིས་འཇིག་ལྟ་སྤོང་བ་འབྲེལ་མེད་དུ་
ཐལ། ཕུང་པོ་ལྔ་ཀའང་སེམས་ངར་འཛིན་ལྷན་སྐྱེས་ཀྱི་ཞེན ཡུལ་དུ་གྱུར་པའི་གང་
ཟག་གི་བདག་ཡིན་ཡང་། དེ་མེད་པར་མངོན་སུམ་དུ་རྟོགས་པའི་སྒོ་ནས་བདག་
འཛིན་གྱི་ས་བོན་སྤོང་བ་མ་ཡིན་ལ། རྟག་གཅིག་རང་དབང་ཅན་གྱི་བདག་ངར་
འཛིན་ལྷན་སྐྱེས་ཀྱི་ཞེན་ཡུལ་མ་ཡིན་ཡང་། དེ་མེད་པར་མངོན་སུམ་དུ་རྟོགས་
པའི་སྒོ་ནས་བདག་འཛིན་གྱི་ས་བོན་སྤོང་བ་ཡིན་པའི་ཕྱིར། གཉིས་པ་ནི། རང་
ཁྱིམ་ཞེས་པ་རྐང་པ་བཞི་སྟེ། ཆོས་ཅན་དང་བསྒྲུབ་བྱའི་ཆོས་སྔ་མ་ལ། རྟགས་ནི་
རང་གི་ཁྱིམ་གྱི་རྩིག་ཕུག་ན་དུག་སྦྲུལ་ཡོད་པར་དོགས་པའི་འཇིགས་པ་དེ། དེ་ན་
གླང་པོ་ཆེ་མེད་པར་ངེས་པས་སེལ་བར་འདོད་པ་དང་མཚུངས་པའི་ཕྱིར།

361
དབུ་མ་ལ་འཇུག་པའི་བསྡུས་དོན།
གཉིས་པ་རྟེན་དང་བརྟེན་པའི་མུ་གཉིས་དགུག་པ་ལ་གསུམ། དངོས་
དང༌། ལྡན་པའི་མུ་དགག་པ་དང་། བཀག་ཟིན་པའི་དོན་བསྡུས་ཏེ་འཇིག་ལྟའི་
གྲངས་བསྟན་པའོ། །དང་པོ་ནི། ཕུང་པོ་ཞེས་པ་རྐང་པ་བཞི་སྟེ། དེ་ཆོས་ཅན།
བདག་དང་ཕུང་པོ་གཉིས་ཕན་ཚུན་དུ་ངོ་བོ་ཉིད་ཀྱིས་གྲུབ་པའི་རྟེན་དང་བརྟེན་པར་
མི་འཐད་པར་ཐལ། རང་བཞིན་གཞན་ཡིན་ན་དེ་ལྟར་འཐད་ཀྱང་རང་བཞིན་
གཞན་དུ་མེད་པའི་ཕྱིར། གཉིས་པ་ནི། བདག་ནི་ཞེས་པ་རྐང་པ་བཞི་སྟེ། དེ་
ཆོས་ཅན། བདག་ཕུང་པོ་དང་ངོ་བོ་ཉིད་ཀྱིས་གྲུབ་པའི་གཅིག་དང་ཐ་དད་ཀྱི་ལྡན་
ཚུལ་གཉིས་ཀ་མི་འཐད་པར་ཐལ། ངོ་བོ་ཉིད་ཀྱིས་གྲུབ་པའི་གཅིག་དང་གཞན་
གང་དུ་ཡང་མེད་པའི་ཕྱིར། གསུམ་པ་ལ་གཉིས། དངོས་དང་། བདག་མེད་
མངོན་སུམ་དུ་རྟོགས་པའི་ཡེ་ཤེས་ཀྱིས་འཇིག་ལྟ་སྤོང་བར་བསྟན་པའོ། །དང་པོ་
ནི། གཟུགས་བདག་ཅེས་པ་རྐང་པ་བཞི་སྟེ། དེ་ཆོས་ཅན། འཇིག་ལྟ་ཉི་ཤུར་
ཡོད་དེ། གང་ཟག་གི་བདག་ཡིན་པ་སོགས་དང་བྲལ་བའི་ཕུང་པོ་ལྔ་པོ་རེ་རེ་ལ་
ཕུང་པོ་དེ་དང་དེ་བདག་ཡིན་པ་དང་། བདག་ཕུང་པོ་དང་ལྡན་པ་དང་། ཕུང་པོ་
ལ་བདག་ཡོད་པ་དང་། བདག་ལ་ཕུང་པོ་ཡོད་པ་སོགས་རྣམ་པ་བཞི་བཞིའི་སྒོ་
ནས་ལོག་པར་འཇུག་པའི་འཇིག་ལྟ་ཡོད་པའི་ཕྱིར། གཉིས་པ་ནི། ལྟ་རི་ཞེས་པ་
རྐང་པ་བཞི་སྟེ། དེ་ཆོས་ཅན། མདོ་ལས་འཇིག་ཚོགས་ལ་ལྟ་བའི་རིའི་རྩེ་མོ་མཐོ་
བ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་
བྱས་སོ་ཞེས་གསུངས་པའི་རྒྱུ་མཚན་ཡོད་དེ། བདག་མེད་མངོན་སུམ་དུ་གསར་

362
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དུ་རྟོགས་པའི་ཡེ་ཤེས་ཀྱིས་འཇིག་ལྟ་བཅོམ་པའི་སྒོ་ནས་རྒྱུན་ཞུགས་ཐོབ་པས་དེ་
ལྟར་གསུངས་པའི་ཕྱིར།
གསུམ་པ་བརྗོད་དུ་མེད་པའི་བདག་དགག་པ་ལ་གཉིས། འདོད་པ་
བརྗོད་པ་དང་། དེ་དགག་པའོ། །དང་པོ་ནི། ཁ་ཅིག་ཅེས་པ་རྐང་པ་བཞི་སྟེ།
མང་པོས་བཀུར་བ་ཁ་ཅིག་ན་རེ། གང་ཟག་ནི་ཕུང་པོ་དང་དེ་ཉིད་དང་གཞན་ཉིད་
དང་རྟག་མི་རྟག་སོགས་གང་དུ་ཡང་བརྗོད་དུ་མེད་ཅིང་རྫས་སུ་ཡོད་དེ། བྱེད་པ་
པོ་དང་ཟ་བ་པོ་དང་བཅིངས་གྲོལ་ཀུན་གྱི་གཞིར་གྱུར་བའི་ཕྱིར། རང་གི་ངོ་བོའི་
སྒོ་ནས་ཤེས་བྱ་མ་ཡིན་ཡང་རྣམ་ཤེས་དྲུག་གི་སྒོ་ནས་ཤེས་བྱ་དང་། བདག་ཏུ་
འཛིན་པའི་གཞི་ཡང་ཡིན་ནོ་ཞེས་འདོད་དོ། །གཉིས་པ་ལ་གསུམ། རྫས་སུ་གྲུབ་
ན་བརྗོད་དུ་མེད་པ་འགལ་བ་དང་། གང་དུའ ང་བརྗོད་དུ་མེད་ན་བཏགས་ཡོད་དུ་
བསྟན་པ་དང་། དངོས་པོའི་ཆོས་ཉིད་དང་བྲལ་བས་དངོས་པོ་མ་ཡིན་པར་ཐལ་
བའོ། །དང་པོ་ནི། གང་ཕྱིར་ཞེས་པ་རྐང་པ་བཞི་སྟེ། གང་ཟག་ཆོས་ཅན།
གཟུགས་སེམས་དེ་ཉིད་དང་གཞན་དུ་ཡང་བརྗོད་དུ་མེད་པ་མ་ཡིན་པ་ལྟར་ཕུང་
ངོ་
པོ་ལས་དེ་ཉིད་དང་གཞན་གང་དུ་ཡང་བརྗོད་དུ་མེད་པ་དེ་མ་ཡིན་པར་ཐལ།
བོ་ཉིད་ཀྱིས་རྫས་སུ་ཡོད་པའི་ཕྱིར། གཉིས་པ་ནི། གང་ཕྱིར་ཞེས་པ་རྐང་པ་བཞི་
f
སྟེ༑ དེ་ཆོས་ཅན། རང་བཞིན་གྱིས་མ་གྲུབ་པའི་བཏགས་ཡོད་དུ་ཐལ། བུམ་པ་
དང་རང་གི་ཆ་ཤས་གཟུགས་སོགས་ལྟར་ཕུང་པོ་དང་རང་བཞིན་དེ་ཉིད་དང་།
གཞན་གང་དུ་ཡང་བརྗོད་དུ་མེད་པའི་ཆོས་ཡིན་པའི་ཕྱིར། གསུམ་པ་ནི། ཁྱོད་

363
དབུ་མ་ལ་འཇུག་པའི་བསྡུས་དོན།
ཀྱིས་ཞེས་པ་རྐང་པ་བཞི་སྟེ། དེ་ཆོས་ཅན། རང་གི་མཚན་ཉིད་ཀྱིས་མ་གྲུབ་པར་
ཐལ། དངོས་པོའི་ཆོས་སུ་གྱུར་པའི་དེ་ཁོ་ན་ཉིད་དང་གཞན་གཉིས་ཀ་དང་བྲལ་
ནས། གང་དུ་ཡང་བརྗོད་དུ་མེད་པའི་ཕྱིར། གཉིས་པ་མཇུག་བསྡུ་བ་ནི། དེ་ཕྱིར་
ངར་འཛིན་ཞེས་པ་རྐང་པ་གསུམ་སྟེ། ཤེས་བྱ་ཆོས་ཅན། རིགས་པས་རྣམ་པར་
དཔྱད་ན་ངར་འཛིན་ལྷན་སྐྱེས་ཀྱི་གཞི་ཕུང་པོ་དང་རང་བཞིན་གྱིས་གྲུབ་པའི་
གཅིག་ཐ་དད་དང་རྟེན་བརྟེན་པ་དང་ལྡན་པ་སོགས་གང་དུའང་མ་གྲུབ་པར་ཐལ།
དེ་ལྟར་དཔྱད་པ་ན་རང་བཞིན་གྱིས་མ་གྲུབ་པའི་ཕྱིར།
གཉིས་པ་གང་ཟག་ཕུང་པོ་ལ་བརྟེན་ནས་བཏགས་པའི་བཏགས་ཡོད་དུ་
བསྟན་པ་ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །དང་པོ་
ནི། འདི་ནི་ཞེས་པ་རྐང་པ་གཅིག་སྟེ། དེ་ཆོས་ཅན། གང་ཟག་རང་གི་མཚན་
ཉིད་ཀྱིས་མ་གྲུབ་ཀྱང་གང་ཟག་བཞག་ཏུ་མི་རུང་བ་དེ་མ་ཡིན་པར་ཐལ། ཕུང་པོ་
ལ་བརྟེན་ནས་བཏགས་པ་ཙམ་དུ་གྲུབ་པའི་ཕྱིར། གཉིས་པ་ལ་གཉིས། དཔེ་
སྒྲུབ་པ་དང་། དོན་ལ་སྦྱར་བའོ། །དང་པོ་ལ་གསུམ། ཤིད་རྟ་རང་གི་ཡན་ལག་
རྣམས་ལས་མཐའ་བདུན་པོ་གང་དུ་ཡང་མ་གྲུབ་པར་བསྟན་པ་དང་། ཚོགས་པ་
དང་དབྱིབས་ཀྱི་མུ་བྱེ་བྲག་ཏུ་དགག་པ་དང་། ཤིང་རྟའི་ཐ་སྙད་ཉམས་པའི་ཉེས་
པ་ཁྱོད་ལ་འཇུག་གི་ཁོ་བོ་ཅག་ལ་མི་འཇུག་པའོ། །དང་པོ་ནི། ཤིང་རྟ་ཞེས་པ་
རྐང་པ་བཞི་སྟེ། དེ་ཆོས་ཅན། གང་ཟག་ཕུང་པོ་ལས་རང་བཞིན་གཅིག་ཐ་དད་
གང་དུ་ཡང་མ་གྲུབ་པར་བསྟན་པ་བཞིན་དུ་ཤིང་རྟ་ཡང་རང་གི་ཡན་ལག་ལ་ལྟོས་

དུ།
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཏེ་མཐའ་བདུན་པོ་གང་དུ་ཡང་མ་གྲུབ པར་ཐལ། ཤིང་རྟ་རང་གི་མཚན་ཉིད་ཀྱིས་
མ་གྲུབ་པའི་ཕྱིར།
གཉིས་པ་ལ་གཉིས། ཚོགས་པའི་མུ་དགག་པ་དང༌། དབྱིབས་ཀྱི་མུ་
དགག་པའོ། །དང་པོ་ནི། གལ་ཏེ་ཞེས་པ་རྐང་པ་གཉིས་ཏེ། དེ་ཆོས་ཅན། ཤིང་
རྟའི་ཡན་ལག་སོ་སོར་ཐལ་ནས་ཕྱོགས་གཅིག་ཏུ་སྤུངས་པའི་འདུས་པ་དེ་ཡང་
ཤིང་རྟ་ཡིན་པར་ཐལ། ཤིང་རྟའི་ཡན་ལག་ཚོགས་ཙམ་ཤིང་རྟ་ཡིན་པའི་ཕྱིར།
གཉིས་པ་ལ་གཉིས། མདོར་བསྟན་དང་། རྒྱས་བཤད་དོ། །དང་པོ་ནི། གང་
ཕྱིར་ཞེས་པ་རྐང་པ་གཉིས་ཏེ། དེ་ཆོས་ཅན། ཚོགས་པར་མ་ཟད་དབྱིབས་ཀྱང་
ཤིང་རྟར་མི་རིགས་པར་ཐལ། ཡན་ལག་ཅན་ཤིང་རྟ་རང་བཞིན་གྱིས་མ་གྲུབ་པ་
གང་ཞིག །དེ་མ་གྲུབ་ན་ཡན་ལག་ཀྱང་རང་བཞིན་གྱིས་མ་གྲུབ་པའི་ཕྱིར།
གཉིས་པ་ལ་གཉིས། ཡན་ལག་གི་དབྱིབས་ཤིང་རྟ་ཡིན་པ་དགག་པ་དང༌། ཡན་
ལག་ཚོགས་པའི་དབྱིབས་ཤིང་རྟ་ཡིན་པ་དགག་པའོ། །དང་པོ་ལ་གཉིས། སྔར་
ཤིང་རྟ་མ་བསྒྲིགས་པའི་དུས་ཀྱི་འཁོར་ལོ་ལ་སོགས་པའི་དབྱིབས་ཤིང་རྟ་ཡིན་པ་
དགག་པ་དང་། དེ་དང་མི་འདྲ་བའི་ཡན་ལག་གི་དབྱིབས་ཤིང་རྟ་ཡིན་པ་དགག་
པའོ། །དང་པོ་ནི། ཁྱོད་དབྱིབས་ཞེས་སྟེ། དེ་ཆོས་ཅན། ཤིང་རྟའི་ཡན་ལག་སོ་
སོར་ཕྱེ་བའི་དུས་ན་ཤིང་རྟ་མེད་པ་ལྟར་ཡན་ལག་བསྒྲིགས་པའི་དུས་ན་ཡང་ཤིང་
རྟ་མེད་པར་ཐལ། མ་བསྒྲིགས་པའི་དུས་ཀྱི་ཡན་ལག་གི་དབྱིབས་ཁོ་ན་ཤིང་རྟ་
ཡིན་གྱི་དེ་མ་ཡིན་པའི་དབྱིབས་ཀྱི་ཁྱད་པར་ཤིང་རྟར་བཞག་པ་མེད་པའི་ཕྱིར།

365
དབུ་མ་ལ་འཇུག་པའི་བསྡུས་དོན།
གཉིས་པ་ནི། ད་ལྟ་གལ་ཏེ་ཞེས་པ་རྐང་པ་བཞི་སྟེ། དེ་ཆོས་ཅན། ཤིང་རྟ་མ་
བསྒྲིགས་པའི་དུས་ཀྱི་ཡན་ལག་གི་དབྱིབས་ལས་རང་བཞིན་གཞན་དུ་གྱུར་པའི་
ཡན་ལག་གི་དབྱིབས་ཀྱང་ཤིང་རྟར་མི་་རུང་བར་ཐལ། བསྒྲིགས་པའི་དུས་ཀྱི་
ཡན་ལག་གི་དབྱིབས་ལ་མ་བསྒྲིགས་པའི་དུས་དང་མི་འདྲ་བའི་ཁྱད་པར་གཞན་
ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར།
གཉིས་པ་ལ་གསུམ། ཚོགས་པ་རྫས་སུ་མེད་པས་དེ་ལ་བརྟེན་པའི་
དབྱིབས་ཤིང་རྟ་རང་མཚན་པར་མི་རུང་བ་དང་། འདིར་རྫུན་པ་ལ་བརྟེན་ནས་རྫུན་
པ་འདོགས་པར་ཁས་ལེན་ན་ཐམས་ཅད་དེ་དང་འདྲ་བར་ཁས་ལེན་དགོས་པ་
དང་། དཔེ་དེས་གཞན་ཡང་ཁེགས་པར་བསྟན་པའོ། །དང་པོ་ནི། གང་ཕྱིར་
ཞེས་པ་རྐང་པ་བཞི་སྟེ། དེ་ཆོས་ཅན། ཤིང་རྟའི་ཡན་ལག་ཚོགས་པའི་དབྱིབས་
རང་མཚན་པ་ཤིང་རྟར་མི་རུང་བར་ཐལ། ཚོགས་པ་རང་བཞིན་གྱིས་མ་གྲུབ་
པས་དེ་ལ་བརྟེན་པའི་དབྱིབས་ཀྱང་རང་བཞིན་གྱིས་མ་གྲུབ་པའི་ཕྱིར། གཉིས་པ་
ནི༑ ཁྱོད་ཀྱི་ཞེས་པ་རྐང་པ་བཞི་སྟེ། དེ་ཆོས་ཅན། མ་རིག་པ་སོགས་རྫུན་པའི་
རང་བཞིན་ཅན་ལས་འདུ་བྱེད་སོགས་རྫུན་པའི་རང་བཞིན་ཅན་ཁོ་ན་སྐྱེ་བར་ཐལ།
ཚོགས་པ་རྫུན་པ་ལ་བརྟེན་པའི་དབྱིབས་རྫུན་པ་ཤིང་རྟར་རིགས་པའི་ཕྱིར།
གསུམ་པ་ནི། འདིས་ནི་ཞེས་པ་རྐང་པ་བཞི་སྟེ། དེ་ཆོས་ཅན། ཤིང་རྟའི་དཔེས་
རྡུལ་རྫས་བརྒྱད་ཚོགས་པ་ལ་བུམ་པའི་བློ་སྐྱེ་བར་འདོད་པ་ཡང་བཀག་པ་ཡིན་
ཏེ༑ ཤིང་རྟའི་དཔེས་བུམ་པའི་ཡན་ལག་གི་ཚོགས་པ་བུམ་པ་ཡིན་པའང་དོན་

366 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྱིས་བཀག་པའི་ཕྱིར། གཞན་ཡང་གཟུགས་ལ་སོགས་པའི་དབྱིབས་རང་མཚན་
པ་ཤིང་རྟ་དང་བུམ་པ་སོགས་སུ་མི་རིགས་པར་ཐལ། གཟུགས་ལ་སོགས་པ་
རང་བཞིན་གྱིས་སྐྱེ་བ་མེད་པར་བསྒྲུབ་ཟིན་པའི་ཕྱིར།
 གསུམ་པ་ཤིང་རྟའི་ཐ་སྙད་ཉམས་པའི་ཉེས་པ་ཁྱོད་ལ་འཇུག་གི་ཁོ་བོ་
ཅག་ལ་མི་འཇུག་པ་ལ་གསུམ། རྣམ་བདུན་གྱིས་དཔྱད་པའི་ཚེ་བདེན་པ་གཉིས་
ཆར་དུ་ཤིང་རྟ་རང་བཞིན་གྱིས་མ་གྲུབ་ཀྱང་རང་གི་ཡན་ལག་ལ་བརྟེན་ནས་ཐ་
སྙད་འཐད་པ་དང་། འཇིག་རྟེན་གྱི་ཐ་སྙད་ངེས་པར་ཁས་བླངས་དགོས་པ་དང་།
དཔྱད་པ་བདུན་ལ་བརྟེན་ནས་དེ་ཁོ་ན་ཉིད་བདེ་བླག་ཏུ་རྟོགས་ནུས་པའོ། །དང་པོ་
ནི༑ དེ་ནི་ཞེས་པ་རྐང་པ་བཞི་སྟེ། དེ་ཆོས་ཅན། རྣམ་པ་བདུན་གྱིས་དཔྱད་ན་
བདེན་པ་གཉིས་ཆར་དུ་ཤིང་རྟ་རང་བཞིན་མ་གྲུབ་ཀྱང་ཤིང་རྟའི་ཐ་སྙད་ཉམས་
པའི་སྐྱོན་མེད་པར་ཐལ། དེ་ལྟར་མ་གྲུབ་ཀྱང་རང་གི་ཡན་ལག་ལ་བརྟེན་ནས་ཐ་
སྙད་པའི་ཚད་མའི་ལམ་ནས་དྲངས་ཏེ་འཇོག་ནུས་པའི་ཕྱིར། གཉིས་པ་ནི། དེ་
ཉིད་ཅེས་པ་རྐང་པ་བཞི་སྟེ། དེ་ཆོས་ཅན། འཇིག་རྟེན་གྱི་ཐ་སྙད་ཀྱིས་བསྡུས་པའི་
ཤིང་རྟ་དགག་མི་ནུས་ཤིང་ངེས་པར་ཁས་བླངས་དགོས་པར་ཐལ། ཤིང་རྟ་རང་
གི་ཡན་ལག་སོགས་ལ་ལྟོས་ནས་ཡན་ལག་ཅན་སོགས་སུ་ཐ་སྙད་པའི་ཚད་མས་
གྲུབ་པའི་ཕྱིར། གསུམ་པ་ལ་གཉིས། དངོས་དང༌། ཤིང་རྟ་མེད་ཀྱང་དེའི་ཡན་
ལག་ཚོགས་པ་ཡོད་པ་དགག་པའོ། །དང་པོ་ནི། རྣམ་བདུན་ཞེས་པ་རྐང་པ་བཞི་
སྟེ༔ དེ་ཆོས་ཅན། བདེན་པ་གཉིས་ཀྱི་རྣམ་བཞག་འདིར་བཤད་པ་བཞིན་ངེས་

367
དབུ་མ་ལ་འཇུག་པའི་བསྡུས་དོན།
པར་ཁས་བླངས་དགོས་པར་ཐལ། ཤིང་རྟ་སོགས་རང་བཞིན་གྱིས་ཡོད་མེད་རྣམ་
པ་བདུན་གྱི་དཔྱད་པ་ལ་བརྟེན་ནས་དོན་དམ་པའི་བདེན་པ་བདེ་བླག་ཏུ་རྟོགས་
ནུས་ཤིང་། ཀུན་རྫོབ་བདེན་པའི་རྣམ་བཞག་ཀྱང་འཐད་པར་རྟོགས་པའི་ཕྱིར།
གཉིས་པ་ནི། ཤིང་རྟ་ཞེས་པ་རྐང་པ་བཞི་སྟེ། དེ་ཆོས་ཅན། ཡན་ལག་ཅན་ཤིང་
རྟ་རང་བཞིན་གྱིས་མེད་ན་དེའི་ཡན་ལག་ཚོགས་པ་རང་བཞིན་གྱིས་གྲུབ་པའང་
མི་འཐད་པར་ཐལ། ཤིང་རྟ་ཚིག་ན་དེའི་ཡན་ལག་ཚིག་པ་བཞིན་དུ་ཤིང་རྟ་རང་
བཞིན་མེད་པར་རྟོགས་པའི་ཤེས་རབ་ཀྱི་མེས་ཤིང་རྟའི་ཡན་ལག་རང་བཞིན་གྱིས་
གྲུབ་པར་འཛིན་པའི་སྒྲོ་འདོགས་འཇོམས་ནུས་པའི་ཕྱིར།
གཉིས་པ་དོན་ལ་སྦྱར་བ་ལ། གང་ཟག་དང་ཕུང་པོ་ལ་སྦྱར་ཏེ་བཤད་པ་
དང༌། དངོས་པོ་གཞན་ལ་སྦྱར་ཏེ་བཤད་པའོ། །དང་པོ་ལ་བཞི། ཕུང་སོགས་ལ་
བརྟེན་ནས་གང་ཟག་ལེན་པ་པོ་སོགས་སུ་འཐད་པ་དང་། སྤྲོས་པའི་མཐའ་གང་
དུ་ཡང་མ་གྲུབ་པ་དང་། དེར་མ་གྲུབ་ཀྱང་བདེན་པར་སྣང་བ་གཏི་མུག་གི་དབང་
གིས་ཡིན་པ་དང་། བདག་དང་བདག་གི་བ་རང་བཞིན་མེད་པར་རྟོགས་པའི་རྣལ་
འབྱོར་པས་ཐར་པ་ཐོབ་པར་འགྱུར་བའོ། །དང་པོ་ནི། དེ་བཞིན་ཞེས་པ་རྐང་པ་
བཞི་སྟེ། དེ་ཆོས་ཅན། ཤིང་རྟ་ལྟར་ཕུང་པོ་སོགས་ལ་བརྟེན་ནས་གང་ཟག་ཉེ་
བར་ལེན་པ་པོ་དང་བྱེད་པ་པོ་དང་། ཕུང་པོ་ཉེ་བ་བླངས་བྱ་དང་ལས་སོགས་སུ་
འཐད་དེ། དེ་ལྟར་ཐ་སྙད་པའི་ཚད་མས་གྲུབ་པའི་ཕྱིར། གཉིས་པ་ནི། དངོས་
ཡོད་མིན་ཞེས་པ་རྐང་པ་བཞི་སྟེ། གང་ཟག་ཆོས་ཅན། རྟག་མི་རྟག་སོགས་

368
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཐའ་གང་དུ་ཡང་རང་བཞིན་གྱིས་མ་གྲུབ་པར་ཐལ། བདེན་པའི་དངོས་པོ་མེད་
པའི་ཕྱིར། གསུམ་པ་ནི། གང་ལ་ཞེས་པ་རྐང་པ་བཞི་སྟེ། དེ་ཆོས་ཅན། བདེན་
པར་མ་གྲུབ་ཀྱང་བློ་འཁྲུལ་བ་ལ་བདེན་པར་སྣང་བའི་རྒྱུ་མཚན་ཡོད་དེ། ཀུན་
བཏགས་དང་ལྷན་སྐྱེས་ཀྱིས་བསྡུས་པའི་གཏི་མུག་གི་དབང་གིས་དེ་ལྟར་སྣང་
བའི་ཕྱིར།
བཞི་པ་ནི། གང་ཕྱིར་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། བདག་
གི་བ་ཡང་རང་བཞིན་གྱིས་མ་གྲུབ་པར་ཐལ། བདག་རང་བཞིན་གྱིས་མེད་པའི་
ཕྱིར། ཁྱབ་པར་ཐལ། བྱེད་པ་པོ་མེད་པའི་ལས་མི་སྲིད་པའི་ཕྱིར། རྣལ་འབྱོར་
པ་འཕགས་པ་ཆོས་ཅན། ཐར་པ་འཐོབ་པའི་རྒྱུ་མཚན་ཡོད་དེ། བདག་དང་
བདག་གི་བ་རང་བཞིན་མེད་པར་མངོན་སུམ་དུ་རྟོགས་པས་ཁྱད་པར་དུ་བྱས་པའི་
གང་ཟག་ཡིན་པའི་ཕྱིར། གཉིས་པ་ལ་གཉིས། དངོས་པོ་གཞན་ཡང་ཤིང་རྟ་དང་
མཚུངས་པར་བསྟན་པ་དང་། དངོས་པོ་དེ་དག་ལ་ཐ་སྙད་ཇི་ལྟར་འདོགས་པའི་
ཚུལ་ལོ། དང་པོ་ནི། བུམ་པ་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། བུམ་
སྣམ་སོགས་ཀྱང་ཤིང་རྟ་དང་མཚུངས་པར་རྟོགས་པར་བྱ་སྟེ། རྣམ་པ་བདུན་གྱིས་
དཔྱད་ན་རང་བཞིན་གྱིས་མ་གྲུབ་ཀྱང་། འཇིག་རྟེན་ང་དང་ལྷན་ཅིག་རྩོད་ཀྱི་ཞེས་
སོགས་ཀྱི་ལུང་གི་དགོངས་པ་ལྟར་ཐ་སྙད་པའི་ཚད་མས་གྲུབ་པར་ཁས་བླངས་
དགོས་པའི་ཕྱིར། གཉིས་པ་ནི། ཡན་ལག་ཅེས་པ་རྐང་པ་བཞི་སྟེ། དེ་ཆོས་ཅན།
རྣམ་པ་བདུན་དུ་དཔྱད་པས་མ་རྙེད་ཀྱང་བུམ་སྣམ་སོགས་ལ་ཐ་སྙད་ཀྱི་ཁྱད་པར་

365
དབུ་མ་ལ་འཇུག་པའི་བསྡུས་དོན་
རྣམས་མི་འཐད་པའི་སྐྱོན་མེད་པར་ཐལ། རྣམ་པ་བདུན་དུ་མ་གྲུབ་ཀྱང་ཡོན་ཏན་
དང་ཡོན་ཏན་ཅན་སོགས་སུ་ཐ་སྙད་པའི་ཚད་མས་གྲུབ་པའི་ཕྱིར།
གསུམ་པ་ཁྱད་པར་དུ་རྒྱུ་འབྲས་ཕན་ཚུན་ལྟོས་པའི་བཏགས་ཡོད་དུ་སྒྲུབ་
པ་ལ་གཉིས། ཕན་ཚུན་ལྟོས་པར་སྒྲུབ་པ་དང་། ཕྲད་མ་ཕྲད་བརྟགས་ནས་རང་
བཞིན་གྱིས་གྲུབ་པ་དགག་པའོ། །དང་པོ་ནི། གལ་ཏེ་རྒྱུ་ཡིས་ཞེས་པོ་རྐང་བ་
བཞི་སྟེ། དེ་ཆོས་ཅན། རྒྱུ་འབྲས་ཀྱི་གྲུབ་པ་ཕན་ཚུན་ལྟོས་པར་ཐལ། འབྲས་བུ་
སྐྱེད་པའི་ངོས་ནས་རྒྱུར་བཞག་གི་རང་གི་ངོ་བོས་གྲུབ་པ་མི་འཐད་ལ། འབྲས་བུ་
ཡང་རྒྱུ་ལ་ལྟོས་ནས་གྲུབ་པ་ཙམ་ཡིན་གྱི། རང་གི་ངོ་བོས་མ་གྲུབ་པའི་ཕྱིར། དེ་
ལྟ་མིན་ན་རྒྱུ་འབྲས་ལ་སྔ་ཕྱིའི་རིམ་པ་མི་འཐད་པར་ཐལ། རང་བཞིན་གྱིས་གྲུབ་
པའི་ཕྱིར། གཉིས་པ་ལ་གཉིས། དངོས་དང་། མཚུངས་པ་སྤོང་བའོ། །དང་པོ་
ལ་གཉིས། རྒྱུ་འབྲས་རང་བཞིན་གྱིས་གྲུབ་པར་འདོད་པ་ལ་བརྟག་པ་དེ་འཇུག་
པ་དང་། སྒྱུ་མ་ལྟ་བུར་ཁས་བླངས་པ་ལ་སྐྱོན་དེ་མེད་པའོ། །དང་པོ་ནི། གལ་ཏེ་
ཁྱོད་ཀྱི་ཞེས་པ་རྐང་པ་དྲུག་སྟེ། དེ་ཆོས་ཅན། རྒྱུ་འབྲས་གཉིས་རང་བཞིན་གྱིས་
ཕྲད་མ་ཕྲད་གང་རུང་གི་སྒོ་ནས་འབྲས་བུ་བསྐྱེད་པར་ཐལ། དེ་གཉིས་རང་བཞིན་
གྱིས་གྲུབ་པའི་ཕྱིར། ཁྱབ་པར་ཐལ། རང་བཞིན་གྱིས་གྲུབ་པ་ལ་བརྟག་པ་
གཞན་མེད་པའི་ཕྱིར། འདོད་ན། གཉིས་ཀ་ལྟར་ཡང་མི་རིགས་ཏེ། དེ་ཆོས་ཅན།
རྒྱུ་འབྲས་གཉིས་ནུས་པ་ཕྱོགས་གཅིག་ཏུ་ཐལ། རང་བཞིན་གྱིས་ཕྲད་པ་གང་
ཞིག །དེ་ལ་ཆ་སོ་སོས་ཕྲད་པ་མི་འཐད་པའི་ཕྱིར། འདོད་ན། ཐ་དད་མེད་པར་

370 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འགྱུར་རོ། །ཡང་ན་རྒྱུ་ཡིན་མིན་གྱི་རྣམ་དབྱེ་མེད་པར་ཐལ། རྒྱུ་འབྲས་གཉིས་
སོ་སོར་རང་བཞིན་གྱིས་གྲུབ་པའི་ཕྱིར། མྱུ་གུ་ཆོས་ཅན། འབྲས་བུར་མི་འཐད་
པར་ཐལ། རང་རྒྱུས་མི་སྐྱེད་པའི་ཕྱིར། ས་བོན་ཆོས་ཅན། རྒྱུར་འཇོག་པའི་རྒྱུ་
མཚན་མེད་པར་ཐལ། རང་འབྲས་དང་བྲལ་བའི་ཕྱིར། སྔ་ཕྱི་གཉིས་ཀའི་རྟགས་
ཆོས་ཁས་བླངས་སོ། །གཉིས་པ་ནི། གང་ཕྱིར་ཞེས་པ་རྐང་པ་གཉིས་ཏེ། ཤེས་
བྱ་ཆོས་ཅན། དབུ་མ་པ་ལ་ཇི་སྐད་བཤད་པའི་སྐྱོན་དུ་མི་འགྱུར་བར་ཐལ། སྣང་
ལ་རང་བཞིན་མེད་པ་སྒྱུ་མ་དང་འདྲ་བའི་རྒྱུ་འབྲས་ཐ་སྙད་པའི་ཚད་མས་གྲུབ་
པའི་ཕྱིར། གཉིས་པ་ལ་གཉིས། མཚུངས་པའི་རྩོད་པ་དགོད་པ་དང་། མི་
མཚུངས་པའི་ལན་ནོ། །དང་པོ་ནི། “་ན་འབྱིན་ཞེས་པ་ནས། རྒོལ་བའང་ཡིན་
ཞེས་པའི་བར་ཤོ་ལོ་ཀ་གཉིས་ཏེ། དངོས་པོར་སྨྲ་བ་ཁ་ཅིག་ན་རེ། ཁྱོད་ཀྱི་དགག་
པ་འདི་ནི་ཁྱོད་རང་གི་ཚིག་ལ་ཐལ་བ་མཚུངས་པའི་ལྟག་ཆོད་ཡིན་ཏེ། འདི་ལྟར་
ཁྱོད་ཀྱིས་རྒྱུ་འབྲས་རང་བཞིན་གྱིས་གྲུབ་པ་འགོག་པའི་སུན་འབྱིན་དེ་སུན་དབྱུང་
བྱ་དང་ཕྲད་ནས་སུན་འབྱིན་ན་ནུས་པ་གཅིག་པས་ཐ་དད་མེད་པར་འགྱུར་ལ། མ་
ཕྲད་པར་ཡིན་ནི་སུན་འབྱིན་ཡིན་མིན་གྱི་རྣམ་དབྱེ་མེད་པར་འགྱུར་ཞིང་གཉིས་པོ་
སྤངས་ནས་རྟོག་པ་གཞན་ཡང་མེད་པར་ཁྱོད་རང་གིས་ཁས་བླངས་པས་ཁྱོད་རང་
གི་ཕྱོགས་ཁོ་ན་འཇོམས་པར་ཟད་དོ། ། །དེས་ན་ཁྱོད་ཀྱིས་སུན་དབྱུང་བྱ་རྒྱུ་འབྲས་
རང་བཞིན་གྱིས་གྲུབ་པ་སུན་འབྱིན་མི་ནུས་པས་ཤུགས་ཀྱིས་རྒྱུ་འབྲས་རང་བཞིན་
གྱིས་གྲུབ་པར་འགྱུར་རོ། །ཁྱོད་རྒྱུ་མཚན་མེད་པར་དངོས་པོ་ཀུན་ལ་སྐུར་བ་

དབུ་མ་ལ་འཇུག་པའི་བསྡུས་དོན། 371
འདེབས་པའི་ཕྱིར་སྐྱེ་བོ་དམ་པས་མི་བཞེད་ཅིང་། རང་ཕྱོགས་བཞག་དུ་མེད་ཅིང་
གཞན་སུན་འབྱིན་པ་འབའ་ཞིག་ལ་ཞུགས་པས་སུན་ཅི་ཕྱིན་དུ་རྒོལ་བའང་ཡིན་ནོ་
ཞེ་ན།
གཉིས་པ་ལ་བཞི། དབུ་མ་པ་ལ་རང་གི་ཚིག་དང་མཚུངས་པའི་ལྟག་
ཆོད་འཇུག་པ་མི་འཐད་པ་དང་། བསྒྲུབ་བྱ་སྒྲུབ་བྱེད་སོགས་འཐད་པ་དཔེས་སྒྲུབ་
པ་དང༌། མི་འཐད་པའི་དངོས་སྨྲ་བའི་རྩོད་པ་ཁྱོད་རང་གི་བློ་སྐྱོན་དུ་བསྟན་པ་
དང་། དངོས་སྨྲ་བ་ལ་སྔར་བཀོད་པའི་གནོད་བྱེད་དྲན་པར་བྱས་ནས་རྩོད་པ་
གཞན་གྱི་ལན་འདེབས་ཚུལ་ཡང་རྟོགས་པར་བྱ་བའོ། །དང་པོ་ནི། སུན་འབྱིན་
པས་སུན་ཞེས་པ་རྐང་པ་བཞི་སྟེ། དེ་ཆོས་ཅན། ཁོ་བོ་ཅག་དབུ་མ་པ་ལ་ཕྲད་མ་
ཕྲད་བརྟགས་པའི་སྐྱོན་མཚུངས་པར་འཇུག་པ་མ་ཡིན་པར་ཐལ། ཁོ་བོ་ཅག་སུན་
འབྱིན་ལ་སོགས་པ་ཐམས་ཅད་རང་བཞིན་མེད་པར་ཁས་ལེན་གྱི། དངོས་པོ་རང་
བཞིན་གྱིས་གྲུབ་པར་ཁས་ལེན་པ་ལ་བརྟག་པ་དེ་འཇུག་པའི་ཕྱིར། གཉིས་པ་
ནི༑ ཇི་ལྟར་ཞེས་པ་ཤོ་ལོ་ཀ་གཉིས་ཏེ། དེ་ཆོས་ཅན། རང་བཞིན་མེད་པའི་དོན་
ལ་བསྒྲུབ་བྱ་སྒྲུབ་བྱེད་སོགས་འཐད་པར་ཐལ། ཕྲད་མ་ཕྲད་ཀྱི་རིགས་པས་མ་
དཔྱད་པར་ཆུ་ནང་དུ་ཤར་བའི་གཟུགས་བརྙན་རྫུན་པའི་རྟགས་ལ་བརྟེན་ནས་ཉི་
མའི་དཀྱིལ་འཁོར་གྱི་གཟས་བཟུང་བ་ལ་སོགས་པའི་ཁྱད་པར་གོ་ནུས་པ་བཞིན་
དུ༔ རང་བཞིན་མེད་པའི་སུན་འབྱིན་གྱིས་སུན་དབྱུང་བྱ་སུན་འབྱིན་ནུས་པ་
སོགས་འཐད་པའི་ཕྱིར། གསུམ་པ་ལ་གཉིས། དངོས་དང༌། དབུ་མ་པས་

372
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དངོས་པོ་རང་བཞིན་མེད་པར་རྟོགས་སུ་གཞུག་ནུས་པ་ལྟར་དངོས་སྨྲ་བས་དངོས་
པོ་རང་བཞིན་མེད་པར་སྒྲུབ་མི་ནུས་པའོ། །དང་པོ་ནི། གལ་ཏེ་ཞེས་པ་རྐང་པ་
བཞི་སྟེ། དེ་ཆོས་ཅན། དབུ་མ་པ་ལ་ཕྲད་མ་ཕྲད་ཀྱི་སུན་འབྱིན་མཚུངས་པར་
འཇུག་སྙམ་པ་རང་བཞིན་གྱིས་གྲུབ་པར་ཁས་ལེན་པ་ཁྱོད་ཀྱི་བློ་སྐྱོན་འབའ་ཞིག་
ཡིན་པར་ཐལ། གོ་བྱ་གོ་བྱེད་སོགས་རང་བཞིན་གྱིས་གྲུབ་པ་ཡོད་ན་ཇི་སྐད་
བཤད་པའི་སྐྱོན་དུ་འཇུག་ཀྱང་། དབུ་མ་པས་རང་བཞིན་གྱིས་གྲུབ་པ་རྡུལ་ཙམ་
ཡང་མེད་པར་ཁས་བླངས་པའི་ཕྱིར། གཉིས་པ་ནི། དངོས་རྣམས་ཞེས་པ་རྐང་
པ་བཞི་སྟེ། དེ་ཆོས་ཅན། ལྷན་སྐྱེས་ཀྱི་ཉོན་མོངས་ཀྱིས་བཏུམས་པའི་སྟེང་དུ་
རྟོག་གེ་ངན་པའི་སྲད་བུས་བྲེས་པའི་དངོས་སྨྲ་བ་དང་། དབུ་མ་པ་སྐྱོན་རྣམ་པ་
ཀུན་ཏུ་མི་མཚུངས་པར་ཐལ། དབུ་མ་པས་དངོས་པོ་མཐའ་དག་རང་བཞིན་མེད་
པར་རྟོགས་སུ་གཞུག་སླ་བ་ལྟར་དངོས་སྨྲ་བས་དངོས་པོ་རང་བཞིན་གྱིས་གྲུབ་
པར་ཅུང་ཟད་ཀྱང་སྒྲུབ་མི་ནུས་པའི་ཕྱིར། བཞི་པ་ནི། སུན་འབྱིན་ཞེས་པ་རྐང་པ་
བཞི་སྟེ། དེ་ཆོས་ཅན། དབུ་མ་པ་ལ་ཇི་སྐད་བཤད་པའི་སྐྱོན་མི་འཇུག་པར་ཐལ།
དངོས་པོ་རང་བཞིན་གྱིས་གྲུབ་པ་ལ་སུན་འབྱིན་ལྷག་མ་མཐའ་བཞིའི་སྐྱེ་བ་དང་
བྲལ་བ་སོགས་གོང་དུ་བསྟན་པ་ཡང་ཤེས་པར་བྱས་ནས་གཞན་གྱིས་བརྟག་པ་
བྱས་པའི་གནོད་བྱེད་དུ་བརྗོད་པར་བྱ་བའི་ཕྱིར། སུན་ཅི་ཕྱིན་དུ་རྒོལ་བའི་སྐྱོན་
ཡང་མེད་པར་ཐལ། དབུ་མ་པས་དངོས་པོ་ཐམས་ཅད་རང་བཞིན་མེད་པར་ཁས་
ལེན་པའི་ཕྱིར། སྐབས་འདིར་དངོས་སྨྲ་བའི་རྩོད་པ་མི་འཇུག་པའི་ཚུལ་བསྟན་པ་་་

33
དབུ་མ་ལ་འཇུག་པའི་བསྡུས་དོན།
ལ་དགོས་པ་གཞན་ཡང་ཡོད་དེ། རྩོད་པ་གཞན་ལ་ལན་འདེབས་ཚུལ་དང་ཚུར་
སུན་འབྱིན་མི་འཇུག་པའི་ཚུལ་སོགས་ཀྱང་རྟོགས་པའི་ཆེད་ཡིན་པའི་ཕྱིར།
གཉིས་པ་སྟོང་པ་ཉིད་བཅུ་དྲུག་བཤད་པ་ལ་གཉིས། མཚམས་སྦྱར་བ་
དང་། རྒྱས་པར་བཤད་པའོ། །དང་པོ་ལ་གཉིས། བཤད་ཟིན་པའི་མཚམས་
སྦྱར་དང་། འཆད་པར་འགྱུར་བའི་མཚམས་སྦྱར་རོ། །དང་པོ་ནི་བདག་མེད་
ཅེས་པ་རྐང་པ་གཉིས་ཏེ། དེ་ཆོས་ཅན། བདག་མེད་ལ་གཉིས་སུ་དབྱེར་ཡོད་
དེ༑ ཁྱད་གཞིའི་དབང་གིས་གང་ཟག་གི་བདག་མེད་དང་ཆོས་ཀྱི་བདག་མེད་
གཉིས་སུ་ཡོད་པའི་ཕྱིར། བདག་མེད་གཉིས་སུ་ཕྱེ་ནས་བསྟན་པ་ལ་དགོས་པ་
ཡོད་དེ། འདུལ་བྱ་རྣམས་སྲིད་པ་ལས་གྲོལ་བའི་ཆེད་ཡིན་པའི་ཕྱིར། གཉིས་པ་
ནི༑ དེ་ལྟར་ཞེས་པ་རྐང་པ་གཉིས་ཏེ། དེ་ཆོས་ཅན། བདག་མེད་གཉིས་ལ་དུ་
མར་དབྱེར་ཡོད་དེ། གདུལ་བྱ་རྣམས་ཀྱི་སྒྲོ་འདོགས་གཅོད་པའི་རིམ་པ་ལ་ལྟོས་
ནས་སྟོན་པས་སྟོང་ཉིད་བཅུ་དྲུག་དང་ཉི་ཤུ་སོགས་སུ་གསུངས་པའི་ཕྱིར།
གཉིས་པ་ལ་གསུམ། སྟོང་ཉིད་ཀྱི་དབྱེ་བསྡུ་དང་། སོ་སོའི་ངོས་འཛིན་དང་། དེ་
དག་མདོ་གང་ལས་གསུངས་པའོ། །དང་པོ་ནི། སྤྲོས་དང་ཞེས་པ་རྐང་པ་བཞི་
སྟེ༑ དེ་ཆོས་ཅན། རྒྱས་པར་སྟོང་ཉིད་བཅུ་དྲུག་ཏུ་དབྱེ་བ་དེ་དག་བསྡུ་ན་བཞིར་
ཡང་འདུ་སྟེ། སྟོང་གཞི་བཅུ་དྲུག་པོ་དེ་དག་ཆོས་ཅན་དང་ཆོས་ཉིད་གཉིས།
ཆོས་ཅན་ལ་དངོས་པོ་དངོས་མེད་གཉིས། ཆོས་ཉིད་ལ་རང་གི་ངོ་བོས་སྟོང་བ་
དང་གཞན་གྱི་ངོ་བོས་སྟོང་པ་རྣམས་སུ་འདུ་བའི་ཕྱིར། སྟོང་ཉིད་རྒྱས་པར་སྟོན་

374
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་མདོ་དང་དེ་རྟོགས་པའི་ཡེ་ཤེས་ལ་ཐེག་པ་ཆེན་པོ་ཞེས་བྱ་སྟེ། ཤེས་སྒྲིབ་
མཐའ་དག་སྤོང་བའི་ཆེད་དུ་ཆོས་ཀྱི་བདག་མེད་རྒྱས་པར་བསྟན་ཅིང་རྟོགས་པ་
ཡིན་པའི་ཕྱིར།
གཉིས་པ་ལ་གཉིས། སྟོང་ཉིད་དང་པོ་བཅུ་དྲུག་བཤད་པ་དང༌། ཕྱི་མ་
བཞི་བཤད་པའོ། །དང་པོ་ལ་བཅུ་དྲུག་ཡོད་པའི་དང་པོ་ནང་སྟོང་པ་ཉིད་ནི། གང་
ཕྱིར་ཞེས་པ་ཤོ་ལོ་ཀ་གཉིས་དང་རྐང་པ་གཅིག་སྟེ། མིག་སོགས་དྲུག་པོ་ཆོས་
ཅན། རང་བཞིན་གྱིས་མེད་དེ། རང་བཞིན་གཅིག་དུས་སྔ་ཕྱི་དུ་མ་དང་འབྲེལ་
ནས་ཐེར་ཟུག་ཏུ་གནས་པའི་རང་བཞིན་གཅིག་ཏུ་མ་གྲུབ། རང་བཞིན་དུ་མ་དུས་
དུ་མ་དང་འབྲེལ་བའི་རརང་བཞིན་དུ་མར་པར་ཡཡང་མ་གྲུབ་པའི་ཕྱིར་ཏེ། བདེན་པའི་
གཅིག་དང་དུ་མ་དང་བྲལ་བའི་ཕྱིར་ཞེས་པའི་དོན་ནོ། །དེར་ཐལ། རང་བཞིན་
གྱིས་དབེན་པ་དེ་ཁྱོད་ཀྱི་ཆོས་ཉིད་ཡིན་པའི་ཕྱིར། ཡང་ན་མིག་སོགས་དྲུག་རང་
བཞིན་གྱིས་དབེན་པ་ཆོས་ཅན། ནང་སྟོང་པ་ཉིད་ཡིན་ཏེ། མིག་སོགས་ནང་གི་
ཆོས་རང་བཞིན་གྱིས་སྟོང་པའི་སྟོང་ཆ་ཡིན་པའི་ཕྱིར། དེའི་རིགས་པ་ལྷག་མ་
རྣམས་ལ་ཡང་སྦྱར་རོ། །གཉིས་པ་ཕྱི་སྟོང་པ་ཉིད་ནི། གང་ཕྱིར་ཞེས་པ་རྐང་པ་
དྲུག་སྟེ། གཟུགས་སོགས་ཕྱིའི་ཆོས་རྣམས་ཆོས་ཅན། རང་བཞིན་གྱིས་སྟོང་པ་
ཡིན་ཏེ། རང་བཞིན་གྱིས་གྲུབ་པའི་གཅིག་དང་དུ་མ་གང་དུའ ང་མེད་པའི་
ཕྱིར། དེར་ཐལ། རང་བཞིན་གྱིས་དབེན་པ་དེ་ཁྱོད་ཀྱི་ཆོས་ཉིད་ཡིན་པའི་ཕྱིར།
གཟུགས་སོགས་རང་བཞིན་མེད་པ་ཆོས་ཅན། ཕྱི་སྟོང་པ་ཉིད་ཡིན་ཏེ། གཟུགས་

375
དབུ་མ་ལ་འཇུག་པའི་བསྡུས་དོན།
སོགས་ཕྱིའི་ཆོས་རྣམས་རང་བཞིན་གྱིས་སྟོང་པའི་སྟོང་ཆ་ཡིན་པའི་ཕྱིར། དེ་
བཞིན་དུ་ལྷག་མ་ཀུན་ལ་སྦྱར་རོ། །གསུམ་པ་ཕྱི་ནང་གཉིས་ཀ་སྟོང་པ་ཉིད་ནི།
གཉིས་ཆར་ཞེས་པ་རྐང་པ་གཉིས་ཏེ། ཕྱི་ནང་གཉིས་ཀའི་སྐྱེ་མཆེད་ཆོས་ཅན།
རང་བཞིན་གྱིས་མེད་དེ། ཞེས་སྦྱར་རོ། །བཞི་པ་སྟོང་པ་ཉིད་སྟོང་པ་ཉིད་ནི།
ཆོས་རྣམས་ཞེས་པ་ཤོ་ལོ་ཀ་གཉིས་ཏེ། ཤེས་བྱ་ཆོས་ཅན། ཆོས་ཐམས་ཅད་
བདེན་པ་བཀག་པ་དེ་བདེན་པར་མ་གྲུབ་སྟེ། ཆོས་ཐམས་ཅད་བདེན་པས་སྟོང་
པའི་ཕྱིར། སྟོང་པ་ཉིད་སྟོང་པ་ཉིད་སྐབས་འདིར་སྨོས་པའི་དགོས་པ་ཡོད་དེ།
སྟོང་ཉིད་བདེན་པར་འཛིན་པ་བཟློག་པའི་ཕྱིར་དུ་གསུངས་པའི་ཕྱིར། ཆོས་
རྣམས་རང་བཞིན་གྱིས་དབེན་པ་ཆོས་ཅན་དུ་བཟུང་ནས། སྔར་ལྟར་གཅིག་དུ་
བྲལ་སོགས་ཀྱང་སྦྱར་རོ། ། ལྔ་པ་ཆེན་པོ་སྟོང་པ་ཉིད་ནི། སེམས་ཅན་ཞེས་པ་ཤོ་
ལོ་ཀ་གཉིས་ཏེ། སེམས་ཅན་དང་སྣོད་ཀྱི་འཇིག་རྟེན་མ་ལུས་པ་ཁྱབ་པའི་ཕྱོགས་
རྣམས་ཆོས་ཅན། རང་བཞིན་གྱིས་མེད་དེ་ཞེས་སོ། །ཕྱོགས་རྣམས་ཆེན་པོ་སྟོང་
པ་ཉིད་ཀྱི་གཞིར་སྨོས་པའི་དགོས་པ་ཡོད་དེ། བྱེ་བྲག་པ་སོགས་ཕྱོགས་ཆེན་པོས་
བསྡུས་པའི་རྟག་རྫས་སུ་འཛིན་པ་བཟློག་པའི་ཕྱིར་དུ་སྨོས་པའི་ཕྱིར། དྲུག་པ་དོན་
དམ་པ་སྟོང་པ་ཉིད་ནི། དེ་ནི་ཞེས་པ་ཤོ་ལོ་ཀ་གཉིས་ཏེ། ཐར་པ་མྱ་ངན་ལས་
འདས་པ་ཆོས་ཅན། དོན་དམ་པ་ཞེས་བྱ་སྟེ། སྐྱེས་བུའི་ཐོབ་བྱ་མཆོག་ཏུ་གྱུར་
བའི་བྲལ་བ་ཡིན་པའི་ཕྱིར། དོན་དམ་པ་སྟོང་པ་ཉིད་འདིར་སྨོས་པ་ལ་དགོས་པ་
ཡོད་དེ། བྱེ་བྲག་པ་སོགས་ཐར་པ་རྟག་རྗེས་སུ་འཛིན་པ་བཟློག་པའི་ཆེད་དུ་

376
 ༧་རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གསུངས་པའི་ཕྱིར། བདུན་པ་དང་བརྒྱད་པ་འདུས་བྱས་དང་འདུས་མ་བྱས་སྟོང་
པ་ཉིད་ནི། རྐྱེན་ལས་བྱུང་ཕྱིར་ཞེས་པ་ཤོ་ལོ་ཀ་རེ་རེ་ཏེ། ཁམས་གསུམ་པོ་དང་
འདུས་མ་བྱས་གཉིས་ཆོས་ཅན་དུ་བཟུང་ནས་ནང་སྟོང་པ་ཉིད་ཀྱི་སྐབས་ལྟར་སྦྱར་
རོ༑ ༑དགུ་པ་མཐའ་ལས་འདས་པ་སྟོང་པ་ཉིད་ནི། གང་ལ་ཞེས་པ་རྐང་པ་བཞི་
སྟེ༔ རྟག་ཆད་ཀྱི་མཐའ་ལས་འདས་པའི་དབུ་མའི་ལམ་སྟོང་གཞི་ཆོས་ཅན་ཏེ།
དགོས་པ་ནི་དབུ་མའི་ལམ་ལ་བདེན་འཛིན་བཟློག་པའི་ཆེད་དུ་གསུངས་པའི་
ཕྱིར། བཅུ་པ་ཐོག་མ་དང་ཐ་མ་མེད་པའི་སྟོང་པ་ཉིད་ནི། ཐོག་མ་ཞེས་པ་ཤོ་ལོ་
ཀ་གཉིས་ཏེ། ཐོག་མ་དང་དེ་ལ་ལྟོས་པའི་དབུས་དང་ཐ་མ་གསུམ་དང་བྲལ་བའི་
འཁོར་བ་ནི་སྟོང་གཞི་ཆོས་ཅན་ནོ། །འགྲོ་འོང་བདེན་པ་བ་དང་བྲལ་བས་རྨི་ལམ་
ལྟ་བུའི་འཁོར་བ་རང་བཞིན་གྱིས་དབེན་པ་ཆོས་ཅན། ཐོག་མ་དང་ཐ་མ་མེད་པ་
སྟོང་པ་ཉིད་ཡིན་ཏེ། བཤད་པ་ལྟར་གྱི་ཐོག་མཐའ་དང་བྲལ་བའི་འཁོར་བ་རང་
བཞིན་གྱིས་སྟོང་པའི་སྟོང་ཆ་ཡིན་པའི་ཕྱིར། གཞན་རྣམས་སྔར་ལྟར་རོ། །བཅུ་
གཅིག་པ་དོར་བ་མེད་པ་སྟོང་པ་ཉིད་ནི། དོར་བ་ཞེས་པ་ཤོ་ལོ་ཀ་གཅིག་ཏེ། དོར་
བྱར་མེད་པའི་སྦྱིན་པ་ལ་སོགས་པའི་དགེ་བའི་ཆོས་རྣམས་སྟོང་གཞི་ཆོས་ཅན་
ཏེ། སྦྱོར་ཚན་གསུམ་པོ་ནང་སྟོང་པ་ཉིད་ལྟར་རོ། །བཅུ་གཉིས་པ་རང་བཞིན་
སྟོང་པ་ཉིད་ནི། འདུས་བྱས་ཞེས་པ་ཤོ་ལོ་ཀ་གཉིས་ཏེ། འདུས་བྱས་ལ་སོགས་
པའི་ཆོས་རྣམས་རང་བཞིན་གྱིས་དབེན་པ་ཆོས་ཅན། རང་བཞིན་སྟོང་པ་ཉིད་
ཅེས་སྨོས་པ་ལ་དགོས་པ་ཡོད་དེ། འཕགས་པ་རྣམས་ཀྱིས་ཤེས་པ་དང་མཐོང་

དབུ་མ་ལ་འཇུག་པའི་བསྡུས་དོན། 377
བས་གསར་དུ་བྱས་སམ་སྙམ་པའི་དོགས་པ་བཟློག་པའི་ཆེད་ཡིན་པའི་ཕྱིར།
གཞན་རྣམས་སྔར་ལྟར་རོ། །བཅུ་གསུམ་པ་ཆོས་ཐམས་ཅད་སྟོང་པ་ཉིད་ནི།
ཁམས་བཅོ་བརྒྱད་ཅེས་པ་རྐྱང་པ་དྲུག་སྟེ། འདུས་བྱས་འདུས་མ་བྱས་ཀྱི་ཆོས་
ཐམས་ཅད་སྟོང་གཞི་ཆོས་ཅན་ནོ། །བཅུ་བཞི་པ་རང་གི་མཚན་ཉིད་སྟོང་པ་ཉིད་ལ་
ཕུང་པོ་ལྔའི་རང་གི་མཚན་ཉིད་ནི། གཟུགས་ནི་ཞེས་པ་རྐང་པ་བརྒྱད་དེ།
གཟུགས་ཀྱི་ཐུན་མོང་མ་ཡིན་པའི་མཚན་ཉིད་གཟུགས་རུང་ཆོས་ཅན། རང་བཞིན་
གྱིས་མེད་དེ། རང་བཞིན་གྱིས་གྲུབ་པའི་གཅིག་དང་དུ་མ་གང་དུ་ཡང་མེད་པའི་
ཕྱིར། དེ་བཞིན་དུ་ཚོར་བའི་རྣམ་སྨིན་མྱོང་བ་དང་འདུ་ཤེས་ཀྱི་ཆོས་རྣམས་ཀྱི་ཐུན་
མོང་མིན་པའི་མཚན་མར་འཛིན་པ་དང་། འདུ་བྱེད་ཀྱི་སེམས་ཡུལ་ལ་འདུ་བྱེད་
པ་དང༌། རྣམ་ཤེས་ཀྱི་ཐུན་མོང་མ་ཡིན་པའི་རང་གི་མཚན་ཉིད་རྣམ་པར་རིག་པ་
རྣམས་སྟོང་གཞི་ཆོས་ཅན་ནོ། །ཕུང་ཁམས་སྐྱེ་མཆེད་གསུམ་གྱི་རང་གི་མཚན་
ཉིད་ནི། ཕུང་པོ་ཞེས་པ་རྐང་པ་བཞི་སྟེ། ཕུང་པོའི་སྡུག་བསྔལ་གསུམ་གང་རུང་
གི་རང་བཞིན་དང་། ཁམས་ཀྱི་འཛིན་པར་བྱེད་པར་ཆོས་མཐུན་པས་སྦྲུལ་གདུག་
པའི་མཚན་ཉིད་ཅན་དང་། སྐྱེ་མཆེད་རྣམས་ཀྱི་སེམས་སེམས་བྱུང་སྐྱེ་བའི་སྒོ་
ཉིད་དུ་གསུངས་པ་རྣམས་སྟོང་གཞིའོ། །རྒྱུ་རྐྱེན་འདུ་འཕྲོད་ཀྱི་མཚན་ཉིད་ཅན་
རྟེན་འབྲེལ་གྱི་ནི། རྟེན་ཅིང་ཞེས་པ་རྐང་པ་གཉིས་སོ། །ཕ་རོལ་ཏུ་ཕྱིན་པ་དྲུག་གི་
ཐུན་མོང་མ་ཡིན་པའི་མཚན་ཉིད་ནི། གཏོང་བ་ཞེས་པ་ཤོ་ལོ་ཀ་གཉིས་ཏེ།
གཏོང་བའི་སེམས་པའི་ཕ་རོལ་ཏུ་ཕྱིན་པ་དང་། སྤོང་བའི་སེམས་པ་དང་། མི་

378 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཐུན་ཕྱོགས་ལ་ཁྲོ་བ་མེད་པ་དང་། དགེ་བའི་བྱ་བ་ལ་སྤྲོ་བ་དང་། དམིགས་པ་
དང་དགེ་བའི་ཆོས་ཐམས་ཅད་སྡུད་པ་དང་། འགའ་ལ་ཡང་ཆགས་པ་མེད་པའི་
མཚན་ཉིད་ཅན་རྣམས་ནི་རིམ་པ་བཞིན་དུ་ཕར་ཕྱིན་དྲུག་གི་སྟོང་པ་ཉིད་ཀྱི་སྟོང་
གཞིའོ། །བསམ་གཏན་གཟུགས་མེད་ཀྱི་ནི། བསམ་གཏན་ཞེས་པ་རྐང་པ་བཞི་
སྟེ༑ བསམ་གཏན་གཟུགས་མེད་ཀྱི་ཐུན་མོང་མ་ཡིན་པའི་ཆོས་ཁོང་ཁྲོ་སྤངས་
 པས་སེམས་མི་འཁྲུག་པའི་མཚན་ཉིད་ཅན་ཆོས་ཅན། རང་བཞིན་གྱིས་མེད་དེ།
 ཞེས་སྦྱར་རོ། །བྱང་ཕྱོགས་དང་རྣམ་ཐར་སྒོ་གསུམ་དང་རྣམ་པར་ཐར་པ་བརྒྱད་
ཀྱི་ཐུན་མོང་མིན་པའི་མཚན་ཉིད་ནི། བྱང་ཆུབ་ཅེས་པ་ཤོ་ལོ་ཀ་གཉིས་ཏེ། འཁོར་
བ་ལས་ངེས་པར་འབྱུང་བར་བྱེད་པའི་བྱང་ཆུབ་ཀྱི་ཕྱོགས་མཐུན་གྱི་ཆོས་རྣམས་
དང་། ཆོས་རྣམས་ཀྱི་དངོས་བོ་བདེན་པར་འཛིན་པའི་དྲི་མས་མ་སྦགས་པའི་རྣམ་
པར་ཐར་པའི་སྒོ་སྟོང་པ་ཉིད་དང་། རྒྱུའི་མཚན་མ་བདེན་པར་འཛིན་པ་ཉེ་བར་ཞི་
བའི་མཚན་མ་མེད་པ་དང་། འབྲས་བུ་ལ་སྨོན་པ་བདེན་པར་འཛིན་པ་དང་བྲལ་
བའི་སྨོན་པ་མེད་པ་དང་། སྙོམས་འཇུག་གི་སྒྲིབ་པ་ལས་གྲོལ་བར་བྱེད་པའི་རྣམ་
ཐར་བརྒྱད་རྣམས་སྟོང་གཞི་ཆོས་ཅན་ནོ། །སྟོབས་བཅུ་དང་མི་འཇིགས་པ་བཞི་
དང་སོ་སོར་ཡང་དག་པར་རིག་པ་བཞི་དང་ཚད་མེད་པ་བཞི་དང་སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ཀྱི་ཐུན་མོང་མ་ཡིན་པའི་མཚན་ཉིད་ནི། སྟོབས་
རྣམས། ཞེས་པ་ནས། མི་འཕྲོགས་རང་མཚན་ཉིད་ཅེས་པའི་བར་ཤོ་ལོ་ཀ་བཞི་
སྟེ༔ ཤིན་ཏུ་རྣམ་པར་ངེས་ཤིང་གཏན་ལ་ཕབ་པའི་རང་བཞིན་ཅན་གྱི་སྟོབས་

379
དབུ་མ་ལ་འཇུག་པའི་བསྡུས་དོན།
དང༌། མི་མཐུན་ཕྱོགས་སུས་ཀྱང་གཞན་དུ་བྱ་བར་མི་ནུས་པ་ཤིན་ཏུ་བརྟན་པའི་
མཚན་ཉིད་ཅན་གྱི་མི་འཇིགས་པ་དང་། ཆོས་དང་དོན་སོགས་ལ་ཐོགས་པ་མེད་
པར་འཇུག་པའི་མཚན་ཉིད་ཅན་གྱི་སོ་སོར་ཡང་དག་པར་རིག་པ་དང་། འགྲོ་བ་
མཐའ་དག་ལ་ཕན་པ་ཆེན་པོ་སྒྲུབ་པ་དང་སྡུག་བསྔལ་མཐའ་དག་ལས་སྐྱོབ་པ་
དང་། བདེ་བ་དང་ལྡན་སྡུག་བསྔལ་དང་བྲལ་ན་དགའ་བ་དང་། རྗེས་ཆགས་
དང་ཁོང་ཁྲོ་དང་མ་འདྲེས་པའི་མཚན་ཉིད་ཅན་གྱི་ཚད་མེད་བཞི་དང་། ཉན་རང་
སོགས་དང་ཐུན་མོང་མ་ཡིན་པའི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་
རྣམས་ནི་སྟོང་གཞིའོ། །རྣམ་མཁྱེན་གྱི་མཚན་ཉིད་ནི། རྣམ་ཀུན་ཞེས་པ་རྐང་པ་
བཞི་སྟེ། ཆོས་ཐམས་ཅད་མངོན་སུམ་དུ་མཁྱེན་པའི་མཚན་ཉིད་ཅན་ནི་སྟོང་
གཞིའོ། །བསྡུས་ཏེ་བསྟན་པ་ནི། གང་ཞིག་ཅེས་པ་རྐང་པ་བཞི་སྟེ། འདུས་བྱས་
འདུས་མ་བྱས་ཀྱི་ཆོས་རྣམས་ཀྱི་ཐུན་མོང་མིན་པའི་མཚན་ཉིད་ཆོས་ཅན། རང་
བཞིན་གྱིས་མེད་དེ། རང་བཞིན་གྱིས་གྲུབ་པའི་གཅིག་དང་དུ་མ་གང་དུ་ཡང་མ་
གྲུབ་པའི་ཕྱིར། བཅོ་ལྔ་པ་མི་དམིགས་པ་སྟོང་པ་ཉིད་ནི། ད་ལྟར་ཞེས་པ་ཤོ་ལོ་
ཀ་གཉིས་ཏེ། ད་ལྟར་བ་སྐད་ཅིག་ལས་ལྷག་པར་མི་གནས་པ་དང་། འདས་མ་
འོངས་ཞིག་པ་དང་མ་སྐྱེས་པས་དུས་གསུམ་པོ་ཕན་ཚུན་གཅིག་གི་དུས་སུ་གཅིག་
མ་དམིགས་པ་ཆོས་ཅན། རང་བཞིན་གྱིས་མེད་དེ། རང་བཞིན་གྱིས་གྲུབ་པའི་
གཅིག་དང་དུ་མ་དང་བྲལ་བའི་ཕྱིར། དུས་གསུམ་ཕན་ཚུན་གཅིག་གི་དུས་སུ་
གཅིག་མ་དམིགས་པ་རང་བཞིན་གྱིས་སྟོང་པ་དེ་ཆོས་ཅན། མི་དམིགས་པ་སྟོང་

380
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ་ཉིད་ཅེས་བྱ་སྟེ། བཤད་མ་ཐག་པའི་མི་དམིགས་པའི་དོན་དེ་རང་བཞིན་གྱིས་
སྟོང་པའི་སྟོང་ཆ་ཡིན་པའི་ཕྱིར། བཅུ་དྲུག་པ་དངོས་པོ་མེད་པའི་ངོ་བོ་ཉིད་སྟོང་
པ་ཉིད་ནི། རྐྱེན་ལས་ཞེས་པ་རྐང་པ་བཞི་སྟེ། རྒྱུ རྒྱུ་དང་རྐྱེན་ལས་བྱུང་བས་ཚོགས་
པ་བདེན་པ་བ་དང་བྲལ་བའི་འདུས་བྱས་རྣམས་ཆོས་ཅན། རང་བཞིན་གྱིས་
དབེན་ཏེ། རང་བཞིན་གྱིས་གྲུབ་པའི་གཅིག་དུ་མ་དང་བྲལ་བའི་ཕྱིར།
གཉིས་པ་སྟོང་ཉིད་ཕྱི་མ་བཞི་བཤད་པ་ལ་བཞིའི་དང་པོ་དངོས་པོ་སྟོང་པ་
ཉིད་ནི། དངོས་པོའི་ཞེས་པ་རྐང་པ་བཞི་སྟེ། ཕུང་པོ་ལྔ་པོ་སྟོང་གཞི་ཆོས་ཅན་
ཏེ༑ ནང་སྟོང་པ་ཉིད་ཀྱི་སྐབས་ལྟར་སྦྱར་རོ། །གཉིས་པ་དངོས་པོ་མེད་པ་སྟོང་པ་
ཉིད་ནི། མདོར་བསྡུས་ཞེས་པ་རྐང་པ་བཞི་སྟེ། འདུས་མ་བྱས་ཀྱི་ཆོས་རྣམས་
སྟོང་གཞི་ཆོས་ཅན་ནོ། །གསུམ་པ་རང་གི་ངོ་བོ་སྟོང་པ་ཉིད་ནི། རང་བཞིན་ཞེས་
པ་རྐང་པ་བཞི་སྟེ། ཆོས་རྣམས་ཀྱི་རང་བཞིན་དོན་དམ་པའི་བདེན་པ་སྟོང་གཞི་
སྟེ༑ དེ་ཆོས་ཅན། སྟོང་པ་ཉིད་ཀྱི་དབྱེ་བར་སྨོས་པ་དགོས་པ་ཡོད་དེ། ཉན་ཐོས་
སོགས་ཀྱིས་གསར་དུ་བྱས་སམ་སྙམ་པ་དང་། རང་གི་ངོ་བོ་ཉིད་ཀྱིས་གྲུབ་བམ་
སྙམ་པའི་དོགས་པ་བཟློག་པའི་ཆེད་ཡིན་པའི་ཕྱིར། བཞི་པ་གཞན་གྱི་དངོས་པོ་
སྟོང་པ་ཉིད་ནི། སངས་རྒྱས་ཞེས་པ་རྐང་པ་དྲུག་སྟེ། སངས་རྒྱས་རྣམས་བྱུང་
ཡང་རུང་མ་བྱུང་ཡང་རུང་། ཐོག་མ་མེད་པ་ནས་གནས་པའི་ཆོས་ཀུན་བདེན་
པས་སྟོང་པ་དེ་ཆོས་ཅན། གཞན་གྱི་དངོས་པོ་སྟོང་པ་ཉིད་ཅེས་བྱ་སྟེ། གཙོ་བོ་ལ་
སོགས་པའི་བྱེད་པ་པོ་དོན་གཞན་གྱིས་སྟོང་པའི་དེ་བཞིན་ཉིད་ཡིན་པའི་ཕྱིར།

381
དབུ་མ་ལ་འཇུག་པའི་བསྡུས་དོན།
སྟོང་ཉིད་ཀྱི་དབྱེ་བར་བཀོད་པ་ཡང་བྱེད་པ་པོ་དོན་གཞན་གྱིས་བྱས་སམ་སྙམ་
པའི་དོགས་པ་དགག་པའི་ཆེད་ཡིན་ནོ། །གསུམ་པ་མདོ་གང་ལས་བསྟན་པ་
ནི༑ ཤེས་རབ་ཅེས་པ་རྐང་པ་གཉིས་སྟེ། ཇི་སྐད་བཤད་པའི་སྟོང་པ་ཉིད་དེ་དག་
ཆོས་ཅན། ཕ་རོལ་ཏུ་ཕྱིན་པའི་ཤེར་ཕྱིན་གྱི་མདོ་སྡེ་ལས་གསུངས་ཏེ། བདག་
མེད་གཉིས་ལ་སྟོང་ཉིད་བཞིར་བསྡུ་བ་དང་། བཅུ་དྲུག་ཏུ་དབྱེ་བའི་སྒོ་ནས་མདོ་
སྡེ་ལས་གསུངས་པའི་ཕྱིར།
གསུམ་པ་སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་ལ་བཞི།
མཁྱེན་པའི་ཁྱད་པར། བརྩེ་བའི་ཁྱད་པར། ནུས་པའི་ཁྱད་པར། འབྲས་བུའི་
ཁྱད་པར་རོ། །དང་པོ་ནི། དེ་ལྟར་ཞེས་པ་རྐང་པ་བཞི་སྟེ། ས་དྲུག་པ་ལ་གནས་
པའི་བྱང་ཆུབ་སེམས་དཔའ་ཆོས་ཅན། ཐབས་ཀྱི་ཆས་བསྡུས་པའི་ཀུན་རྫོབ་
བདེན་པའི་སྟོབས་ཀྱིས་འགོག་པ་ལ་སྙོམས་པར་འཇུག་ནུས་ཏེ། རང་གི་ལག་ན་
གནས་པའི་སྐྱུ་རུ་རུ་ར་བཞིན་དུ་སྲིད་པ་གསུམ་པོ་འདི་དག་སྐྱེ་བ་མེད་པར་མངོན་
སུམ་དུ་གསལ་བར་རྟོགས་པའི་སྐྱེས་བུ་ཡིན་པའི་ཕྱིར། གཉིས་པ་ནི། རྟག་ཏུ་
ཞེས་པ་རྐང་པ་གཉིས་ཏེ། དེ་ཆོས་ཅན། དུས་རིང་པོ་འགོག་པ་ལ་སྙོམས་པར་
འཇུག་པའི་ནུས་པ་ཐོབ་ཀྱང་སྐབས་དེར་འགོག་པ་མངོན་དུ་མི་བྱེད་པའི་རྒྱུ་མཚན་
ཡོད་དེ། དེ་ཐོབ་ཀྱང་འགྲོ་བ་མགོན་མེད་པ་ལ་དམིགས་པའི་སྙིང་རྗེ་ཕུལ་དུ་ཕྱིན་
པའི་སྟོབས་ཀྱིས་དེར་འགོག་པ་མངོན་དུ་མི་བྱེད་པའི་ཕྱིར། གསུམ་པ་ནི། དེ་
གོང་ཞེས་པ་རྐང་པ་གཉིས་ཏེ། དེ་ཆོས་ཅན། ཁྱོད་ཀྱིས་ས་བདུན་པ་ཐོབ་པའི་ཚེ་

382
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཉན་རང་རྣམས་ཤེས་རབ་ཀྱི་སྟོབས་ཀྱིས་ཟིལ་གྱིས་གནོན་ནུས་ཏེ། ས་དྲུག་པ་
རྒྱུད་ལ་ལྡན་བཞིན་པས་ཁྱད་པར་དུ་བྱས་པའི་སྐྱེས་བུ་ཡིན་པའི་ཕྱིར། བཞི་པ་
ནི༑ ཀུན་རྫོབ་ཅེས་པ་རྐང་པ་བཞི་སྟེ། དེ་ཆོས་ཅན། རྒྱལ་བ་སངས་རྒྱས་ཀྱི་ཡོན་
ཏན་རྒྱ་མཚོ་ལྟ་བུའི་ཕ་རོལ་ཏུ་ཚོགས་གཉིས་ཀྱི་རླུང་གི་ཤུགས་སྟོབས་ཀྱིས་འགྲོ་
བར་འགྱུར་ཏེ། ཀུན་རྫོབ་ཀྱི་ལམ་གྱི་རིམ་པ་ཐབས་ཀྱི་ཆའི་རིགས་མ་ཚང་བ་མེད་
 པ་དང་། དོན་དམ་པའི་ལམ་གྱི་རིམ་པ་ཡེ་ཤེས་ཀྱི་ཚོགས་ཀྱི་རིགས་མ་ཚང་བ་
མེད་པའི་གཤོག་པ་གཉིས་རྒྱས་པར་གྱུར་བའི་སེམས་དཔའ་འཕགས་པ་ཡིན་
པའི་ཕྱིར། སེམས་བསྐྱེད་པ་དྲུག་པ་བཤད་ཟིན་ཏོ།།
༈ བདུན་པ་ས་རིང་དུ་སོང་བ་ནི། རིང་དུ་ཞེས་པ་རྐང་པ་གསུམ་སྟེ། ས་
བདུན་པ་ལ་གནས་པའི་བྱང་ཆུབ་སེམས་དཔའ་ཆོས་ཅན། སྐད་ཅིག་རེ་རེ་ལ་
འགོག་པའི་སྙོམས་འཇུག་ལ་འཇུག་ལྡང་བྱེད་ནུས་ཀྱང་། སྐབས་དེར་འགོག་པ་
མངོན་དུ་བྱ་བ་མིན་ཏེ། ཐབས་མཁས་ཀྱི་ཕར་ཕྱིན་ཡོངས་སུ་རྫོགས་པའི་མ་དག་
ས་པ་ཡིན་པའི་ཕྱིར། སེམས་བསྐྱེད་པ་བདུན་པ་བཤད་ཟིན་ཏོ།།
བརྒྱད་པ་ས་མི་གཡོ་བ་ལ་གཉིས། ས་བདུན་པ་བས་བརྒྱད་པ་ཐོབ་ཕྱིར་
དུ་བརྩོན་པའི་རྒྱུ་མཚན་དང་། ས་བརྒྱད་པའི་ཡོན་ཏན་གྱི་ཁྱད་པར་རོ། །དང་པོ་
ནི༑ ཡང་ཡང་ཞེས་པ་རྐང་པ་གསུམ་སྟེ། དེ་ཆོས་ཅན། རྣམ་པ་ཐམས་ཅད་དུ་
ཕྱིར་མི་ལྡོག་པའི་ས་བརྙེས་པའི་ས་མི་གཡོ་བ་ལ་འཇུག་པའི་རྒྱུ་མཚན་ཡོད་དེ།
ས་བདུན་པ་མན་ཆད་དུ་ཐོབ་པའི་ཚོགས་གཉིས་ཀྱི་དགེ་བ་ལས་ལྷག་པ་ཐོབ་པའི་

383
དབུ་མ་ལ་འཇུག་པའི་བསྡུས་དོན།
ཕྱིར་དུ་དེ་ལ་འཇུག་པའི་ཕྱིར། གཉིས་པ་ལ་བཞི། རྟོགས་པའི་ཁྱད་པར་དང་།
སྤངས་པའི་ཁྱད་པར་དང་། ནུས་པའི་ཁྱད་པར་དང་། གཟུགས་སྐུ་ཐོབ་པར་བྱེད་
པའི་ཐབས་ཀྱི་ཁྱད་པར་རོ། །དང་པོ་ནི། འདི་ཡི་ཞེས་པ་རྐང་པ་གཉིས་ཏེ། ས་
བརྒྱད་པ་བ་ཆོས་ཅན། སྔར་ས་དང་པོ་སྨོན་ལམ་ཆེན་པོ་བཅུ་ལ་སོགས་པའི་སྨོན་
ལམ་འབུམ་ཕྲག་གྲངས་མེད་པ་བཏབ་པ་དེ་དག་ཆོས་ཡོངས་སུ་དག་པ་ཐོབ་པ་
ཡིན་ཏེ། སྨོན་ལམ་གྱི་ཕར་ཕྱིན་ཡོངས་སུ་རྫོགས་པ་ཡིན་པའི་ཕྱིར། དེ་ཆོས་
ཅན། ཉོན་མོངས་ཟད་པར་སྤངས་པའི་ཞི་བའི་བདེ་བ་ལས་རྒྱལ་བ་རྣམས་ཀྱིས་
སློང་བར་མཛད་པའི་རྒྱུ་མཚན་ཡོད་དེ། དེ་འབའ་ཞིག་ལ་སྙོམས་པར་ཞུགས་ན་
ཆད་པའི་མཐར་ལྷུང་ཞིང་། སངས་རྒྱས་ཀྱི་གཟུགས་སྐུའི་ཡོན་ཏན་སྒྲུབ་པའི་ཕྱིར་
དུ་དེ་ལས་སློང་བར་མཛད་པ་ཡིན་པའི་ཕྱིར། གཉིས་པ་ནི། ཆགས་པ་མེད་པའི་
ཞེས་པ་རྐང་པ་གཉིས་ཏེ། དེ་ཆོས་ཅན། ཉོན་མོངས་ས་བོན་དང་བཅས་པ་ཟད་
པར་སྤངས་པ་ཡིན་ཏེ། ཆགས་པ་མེད་པའི་བློ་རྣམ་པར་མི་རྟོག་པའི་ཡེ་ཤེས་ལ་
དབང་ཐོབ་པའི་ཕྱིར། ཁྱབ་པར་ཐལ། མི་རྟོག་པའི་ཡེ་ཤེས་ཉོན་མོངས་དང་ལྷན་
ཅིག་མི་གནས་འགལ་ལ་བརྟེན་པའི་གནོད་བྱ་གནོད་བྱེད་དུ་སོང་བའི་སྒོ་ནས་ལྷན་
ཅིག་ཏུ་མི་གནས་པའི་ཕྱིར། གསུམ་པ་ནི། ཉོན་མོངས་ཟད་ཅིང་ཞེས་པ་རྐང་པ་
གཉིས་ཏེ། དེ་ཆོས་ཅན། ཉོན་མོངས་ཟད་པར་སྤངས་ཤིང་ཁམས་གསུམ་གྱི་བླ་
མར་གྱུར་ཀྱང་སངས་རྒྱས་ཀྱི་ཆོས་རྫོགས་པ་ཐོབ་ཕྱིར་དུ་སྒྲིམ་པར་བྱ་དགོས་ཏེ།
དེ་ལྟར་གྱུར་ཀྱང་སངས་རྒྱས་ཀྱི་འབྱོར་པ་མ་ལུས་པ་ད་དུང་མ་ཐོབ་པས་བརྩོན་

384 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དགོས་པའི་ཕྱིར། བཞི་པ་ནི། འཁོར་བ་འགགས་ཀྱང་ཞེས་བ་རྐང་པ་གཉིས་
ཏེ༑ དེ་ཆོས་ཅན། ཉོན་མོངས་རྒྱུ་འབྲས་ཀྱི་འཁོར་བ་སྤངས་ཀྱང་སྲིད་པར་
ཚོགས་རྫོགས་པར་བྱེད་པ་མི་འགལ་ཏེ། དབང་བཅུ་ཐོབ་ཅིང་ཡིད་ཀྱི་རང་བཞིན་
གྱི་ལུས་ཀྱི་སྒོ་ནས་ཚོགས་རྫོགས་པར་བྱེད་པའི་ཕྱིར། སེམས་བསྐྱེད་པ་བརྒྱད་པ་
བཤད་ཟིན་ཏོ།།
༈ དགུ་པ་ལེགས་པའི་བློ་གྲོས་ནི། དགུ་པ་ཞེས་པ་རྐང་པ་གཉིས་ཏེ། ས་
དགུ་པ་ལ་གནས་པའི་བྱང་ཆུབ་སེམས་དཔའ་ཆོས་ཅན། ས་བརྒྱད་པའི་སྐབས་
ལས་ཆེས་ཡོངས་སུ་དག་པའི་ཡོན་ཏན་ཐོབ་སྟེ། སྟོབས་ཀྱི་ཕར་ཕྱིན་དང་། སོ་
སོར་ཡང་དག་རིག་པ་བཞིའི་ཡོན་ཏན་ཆེས་ཡོངས་སུ་དག་པ་ཐོབ་པའི་ཕྱིར།
སེམས་བསྐྱེད་པ་དགུ་པ་བཤད་ཟིན་ཏོ།།
༈ ་བཅུ་པ་ཆོས་ཀྱི་སྤྲིན་ལ་གཉིས། རྟོགས་པའི་ཁྱད་པར་དང་། འཕྲིན་ལས་
ཀྱི་ཁྱད་པར་རོ། །དང་པོ་ནི། བཅུ་པའི་ཞེས་པ་རྐང་པ་གཉིས་ཏེ། ས་བཅུ་པ་ལ་
གནས་པའི་བྱང་ཆུབ་སེམས་དཔའ་ཆོས་ཅན། ས་དགུ་པ་མན་ཆད་ལས་ཆེས་
ལྷག་པའི་ཡོན་ཏན་ཐོབ་སྟེ། སངས་རྒྱས་རྣམས་ལས་འོད་ཟེར་ཆེན་པོའི་དབང་
བསྐུར་དམ་པ་ཐོབ་ཅིང་། ཡེ་ཤེས་ཀྱི་ཕར་ཕྱིན་རྫོགས་པར་ཐོབ་པའི་ཕྱིར།
གཉིས་པ་ནི། ཆར་སྤྲིན་ཞེས་པ་རྐང་པ་གཉིས་ཏེ། དེ་ཆོས་ཅན། འཕྲིན་ལས་
ཆེས་ཡོངས་སུ་དག་པ་ཐོབ་སྟེ། ཆར་སྤྲིན་ལས་ཆར་ལྟར་འགྲོ་བ་རྣམས་ཀྱི་དགེ་
བའི་ལོ་ཐོག་འཕེལ་བའི་ཆེད་དུ་རྩོལ་བ་ཞི་བའི་སྒོ་ནས་ལྷུན་གྱིས་གྲུབ་པའི་ཆོས་

385
དབུ་མ་ལ་འཇུག་པའི་བསྡུས་དོན།
ཀྱི་ཆར་འབེབས་པའི་ཕྱིར། སེམས་བསྐྱེད་པ་བཅུ་པ་བཤད་ཟིན་ཏོ།།
༈ གཉིས་པ་ས་དེ་དག་གི་གནས་སྐབས་སུ་ཐོབ་པའི་ཡོན་ཏན་ལ་གསུམ།
ས་དང་པོ་དང་གཉིས་པའི་སྐབས་སུ་ཐོབ་པའི་ཡོན་ཏན་གྱི་གྲངས་དང༌། གསུམ་
པ་ནས་བདུན་པའི་བར་གྱི་གནས་སྐབས་སུ་ཐོབ་པའི་ཡོན་ཏན་དང་། དག་པ་ས་
གསུམ་གྱི་སྐབས་སུ་ཐོབ་པའི་ཡོན་ཏན་ནོ། །དང་པོ་ནི། དེ་ཚེ། ཞེས་པ་ནས། དེ་
དག་སྟོང་ནི་ཡང་དག་ཐོབ་པར་གྱུར་ཏེ་ཞེས་པའི་བར་ཏེ། ས་དང་པོ་ལ་གནས་
པའི་བྱང་ཆུབ་སེམས་དཔའ་ཆོས་ཅན། ཡོན་ཏན་བརྒྱ་ཕྲག་བཅུ་གཉིས་ཐོབ་པ་
ཡིན་ཏེ། དུས་སྐད་ཅིག་མ་གཅིག་ལ་སངས་རྒྱས་བརྒྱའི་ཞལ་མཐོང་བ་ནས་ལུས་
བརྒྱའི་ལུས་རེ་རེ་ལ་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་པར་ཀུན་
ཏུ་སྟོན་པའི་བར་གྱི་ཡོན་ཏན་རྣམས་ཐོབ་པའི་ཕྱིར། ས་གཉིས་པ་ལ་གནས་པའི་
བྱང་ཆུབ་སེམས་དཔའ་ཆོས་ཅན། ཡོན་ཏན་སྟོང་ཕྲག་བཅུ་གཉིས་ཐོབ་པ་ཡིན་
ཏེ། དུས་སྐད་ཅིག་གཅིག་ལ་སངས་རྒྱས་སྟོང་གི་ཞལ་མཐོང་བ་ནས་རང་གི་
ལུས་སྟོང་པོ་རེ་རེ་ལ་ཡང་འཁོར་བྱང་ཆུབ་སེམས་དཔའ་སྟོང་སྟོང་དང་ལྡན་པར་
ཀུན་ཏུ་སྟོན་པའི་བར་གྱི་ཡོན་ཏན་རྣམས་ཐོབ་པའི་ཕྱིར། གཉིས་པ་ནི། ས་ལྔ་
པོ༑ ཞེས་པ་ནས། མཐའ་དག་རབ་ཏུ་ཐོབ་པར་འགྱུར། །ཞེས་པའི་བར་ཏེ།
རིམ་པ་བཞིན་དུ་ཡོན་ཏན་འབུམ་ཕྲག་དང་། བྱེ་བ་ཕྲག་བརྒྱ་དང༌། བྱེ་བ་ཕྲག་
སྟོང་དང༌། བྱེ་བ་ཕྲག་འབུམ་དང་། བྱེ་བ་ཕྲག་ཁྲིག་འབུམ་ཕྲག་སྟོང་འགྱུར་དུ་
ཐོབ་པར་སྦྱར་རོ། །གསུམ་པ་ལ་ས་བརྒྱད་པར་ཐོབ་པའི་ཡོན་ཏན་ནི། མི་གཡོའི་

36
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སར་གནས་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། ས་བརྒྱད་པ་ལ་གནས་
པའི་བྱང་ཆུབ་སེམས་དཔས་ས་བདུན་པ་མན་ཆད་ཀྱི་ཡོན་ཏན་ལས་ཆེས་ལྷག་པ་
ཐོབ་སྟེ། དེས་སྟོང་གསུམ་གྱི་འཇིག་རྟེན་གྱི་ཁམས་འབུམ་གྱི་རྡུལ་ཕྲ་རབ་ཀྱི་
གྲངས་དང་མཉམ་པའི་ཡོན་ཏན་ཐོབ་པའི་ཕྱིར། ས་དགུ་པའི་ཡོན་ཏན་ནི།
ལེགས་པའི་ཞེས་པ་རྐང་པ་བཞི་སྟེ། དེ་ཆོས་ཅན། ས་བརྒྱད་པ་བས་ཀྱང་ཆེས་
ལྷག་པའི་ཡོན་ཏན་ཐོབ་སྟེ། དེས་སྟོང་གསུམ་གྱིས་འཇིག་རྟེན་ཁམས་གྲངས་མེད་
འབུམ་ཕྲག་བཅུའི་རྡུལ་ཕྲ་རབ་དང་མཉམ་པའི་ཡོན་ཏན་ཐོབ་པའི་ཕྱིར།
·
 ས་བཅུ་པའི་ཡོན་ཏན་ལ་གཉིས། གྲངས་ཀྱི་ཁྱད་པར་དང་། མཐའི་ཁྱད་
པར་རོ། །དང་པོ་ནི། རེ་ཞིག་ཅེས་པ་རྐང་པ་བཞི་སྟེ། དེ་ཆོས་ཅན། ས་བཅུ་པའི་
ཡོན་ཏན་རང་ལས་བློ་དམན་རྣམས་ཀྱིས་གྲངས་ཡོངས་སུ་ཚང་བ་ངེས་མི་ནུས་
ཏེ༑ དེའི་ངག་གི་སྤྱོད་ཡུལ་ལས་འདས་པའི་ཕྱིར། .ས་བཅུ་པ་བ་དེས་ས་དགུ་པ་
མན་ཆད་ཀྱི་ཡོན་ཏན་ལས་ཆེས་ལྷག་པ་ཐོབ་སྟེ། སྟོང་གསུམ་གྱི་ཞིང་བརྗོད་དུ་
མེད་པའི་ཡང་བརྗོད་དུ་མེད་པ་རྣམས་ན་རྡུལ་ཇི་སྙེད་ཡོད་པ་དེ་རྣམས་ཀྱི་གྲངས་
དང་མཉམ་པ་ཐོབ་པའི་ཕྱིར། གཉིས་པ་ནི། བ་སྤུའི་ཞེས་པ་རྐང་པ་བཞི་སྟེ། དེ་
ཆོས་ཅན། ས་བཅུ་པ་བ་དེས་དེ་མན་ཆད་ལས་ཆེས་ལྷག་པའི་མཐུ་ཁྱད་པར་ཅན་
ཐོབ་སྟེ། ཀུན་སློང་གི་རྣམ་རྟོག་མངོན་གྱུར་དུ་མེད་བཞིན་དུ་བ་སྤུའི་ཁུང་བུ་རེ་
རེར་སངས་རྒྱས་ཀྱི་སྐུ་གྲངས་མེད་པ་རེ་རེ་ཞིང་ཡང་འཁོར་བྱང་ཆུབ་སེམས་
དཔའི་བགྲང་བ་ལས་འདས་པས་བསྐོར་བ་དང་། འགྲོ་བ་ལྔའི་འཁོར་བ་རྣམས་

387
དབུ་མ་ལ་འཇུག་པའི་བསྡུས་དོན།
ཀྱང་མ་འདྲེས་པར་སྐད་ཅིག་རེ་རེ་ལ་སྟོན་ནུས་པའི་ཕྱིར།།
གཉིས་པ་འབྲས་བུའི་ས་བཤད་པ་ལ་གསུམ། མངོན་པར་བྱང་ཆུབ་པའི་
ཚུལ་དང་། མངོན་པར་བྱང་ཆུབ་པའི་ངོ་བོ་དང་། ཆོས་ཀྱི་སྐུར་མངོན་པར་བྱང་
ཆུབ་པའི་དུས་དང་བཞུགས་པའི་དུས་བསྟན་པའོ། །དང་པོ་ལ་གཉིས་། དངོས་
དང༌། རྩོད་སྤོང་ངོ༌། །དང་པོ་ལ་གཉིས། གནས་གང་དུ་མངོན་པར་བྱང་ཆུབ་པ་
དང༌། ཇི་ལྟར་མངོན་པར་བྱང་ཆུབ་པའི་ཚུལ་ལོ། །དང་པོ་ནི། གང་ཕྱིར་ཞེས་པ་
རྐང་པ་བཞི་སྟེ། ཐུབ་པ་སངས་རྒྱས་བཅོམ་ལྡན་འདས་ཆོས་ཅན། གཞན་དང་
མཚུངས་པ་མེད་པའི་སངས་རྒྱས་ཀྱི་ཡོན་ཏན་དེ་དག་ཁྱོད་ཀྱིས་འོག་མིན་གྱི་
གནས་སུ་མངོན་དུ་མཛད་པ་ཡིན་ཏེ། ནམ་མཁའ་དྲི་མ་མེད་པ་ལ་གནས་པའི་ཉི་
མའི་འོད་ཟེར་གྱིས་གཟུགས་མཐའ་དག་གསལ་བར་བྱེད་པ་ལྟར། སངས་རྒྱས་
ཀྱི་སའི་ཆོས་རྣམས་ཐོབ་པའི་གེགས་དྲི་མ་ཕྲ་མོ་སྦྱོང་བར་བྱེད་པའི་ས་བཅུ་པ་
བརྙེས་པའི་ཚེ་སངས་རྒྱས་ཀྱི་ཆོས་མངོན་དུ་བྱ་ནུས་པར་མཁྱེན་ནས་འོག་མིན་གྱི་
གནས་དེར་མངོན་དུ་བྱ་བའི་ཕྱིར་དུ་བརྩོན་པར་མཛད་པའི་ཕྱིར། གཉིས་པ་ནི།
ཇི་ལྟར་ཞེས་པ་རྐང་པ་བཞི་སྟེ། དེ་ཆོས་ཅན། ཁྱོད་ཀྱིས་དུས་སྐད་ཅིག་ལ་ཐམས་
ཅད་མཁྱེན་པའི་ཡེ་ཤེས་ཐུགས་སུ་ཆུད་དེ། སྣོད་ཐ་དད་པའི་ནང་གི་ནམ་མཁའ་
ལ་དབྱེ་བ་མེད་པ་ལྟར་ཆོས་ཐམས་ཅད་ཀྱང་རོ་གཅིག་པའི་གནས་ལུགས་རང་
བཞིན་གྱིས་སྟོང་པ་ཉིད་དེ་འཁོར་བ་ཇི་སྲིད་པར་སླར་ལྡང་བ་མེད་པའི་ཚུལ་གྱིས་
དུས་སྐད་ཅིག་གཅིག་ལ་མངོན་དུ་མཛད་པའི་ཕྱིར། གཉིས་པ་ལ་གཉིས། རྩོད་

388
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ་དང་། དེའི་ལན་ནོ། །དང་པོ་ནི། གང་ཚེ་ཞེས་པ་རྐང་པ་བཞི་སྟེ། རང་བཞིན་
གྱིས་སྐྱེ་བ་མེད་པ་ཆོས་རྣམས་ཀྱི་དེ་ཁོ་ན་ཉིད་ཡིན་ཞིང་དེ་མངོན་དུ་བྱས་སོ་ཞེས་
པ་མི་འཐད་དེ། དེ་ཁོ་ན་ཉིད་ཡིན་ན་དེ་ལ་བློ་འཇུག་པ་མི་འཐད་དེ། དེའི་རྣམ་པ་
འཆར་བ་མི་སྲིད་པའི་ཕྱིར། དེ་ལ་བློ་མ་ཞུགས་ན་དེ་ཤེས་པར་འགལ་བས་དེ་ཁོ་
ན་ཉིད་མངོན་དུ་བྱས་པ་ཞེས་ཇི་ལྟར་བརྗོད། སེམས་རང་བཞིན་གྱིས་སྐྱེ་བ་མེད་
པ་ཡིན་ན་ཡང་མཁྱེན་པ་པོ་མེད་པས་ངས་དེ་ཁོ་ན་ཉིད་ཐུགས་སུ་ཆུད་དོ་ཞེས་
གཞན་ལ་སྟོན་པ་ཡང་མི་འཐད་དོ་ཞེ་ན། གཉིས་པ་ལན་ལ་གཉིས། རང་གིས་དེ་
ཁོ་ན་ཉིད་རྟོགས་པ་འཐད་པ་དང་། གཞན་ལ་དེ་ཉིད་སྟོན་པ་འཐད་པའོ། །དང་པོ་
ནི༑ གང་ཚེ་ཞེས་པ་རྐང་པ་བཞི་སྟེ། དེ་ཆོས་ཅན། ཡུལ་ཡུལ་ཅན་གཉིས་རང་
བཞིན་གྱིས་སྐྱེ་བ་དང་བྲལ་ཡང་ཁྱོད་ཀྱིས་དེ་ཁོ་ན་ཉིད་རྟོགས་པ་མི་འཐད་པའི་
སྐྱོན་མེད་པར་ཐལ། སྔོ་འཛིན་མངོན་སུམ་ཚད་མས་སྔོན་པོའི་རྣམ་པ་ལེགས་པར་
ཤར་ནས་སྔོན་པོ་རྟོགས་པ་ལྟར་ཁྱོད་ཀྱི་མཉམ་བཞག་ཡེ་ཤེས་དེས་ཀྱང་རང་བཞིན་
གྱིས་སྐྱེ་བ་མེད་པ་དེའི་རྣམ་པ་ལེགས་པར་ཤར་བའི་སྒོ་ནས་དེ་མངོན་སུམ་དུ་
རྟོགས་པའི་ཕྱིར། གཉིས་པ་ལ་གཉིས། དངོས་དང་། རྣམ་རྟོག་མེད་བཞིན་དུ་
གཞན་དོན་ལྷུན་གྲུབ་ཏུ་གྲུབ་པའི་དཔེ་བསྟན་པའོ། །དང་པོ་ནི། དེ་ཡི་ཞེས་པ་
རྐང་པ་བཞི་སྟེ། དེ་ཆོས་ཅན། གཞན་ལ་དེ་ཁོ་ན་ཉིད་སྟོན་པ་མི་འཐད་པའི་སྐྱོན་
ཡང་མེད་པར་ཐལ། ཁྱོད་གཟུགས་སྐུ་རྣམ་པ་གཉིས་ལ་བཞུགས་ནས་གདུལ་བྱ་
དང་འཚམ་པར་དངོས་པོའི་དེ་ཁོ་ན་ཉིད་སྟོན་ཅིང་དེར་མ་ཟད་ཁྱོད་ཀྱི་མཐུས་རྩི་

389
དབུ་མ་ལ་འཇུག་པའི་བསྡུས་དོན།
ཤིང་ནགས་ཚལ་སོགས་ལས་ཀྱང་དེ་ཁོ་ན་ཉིད་ཀྱི་སྒྲ་བྱུང་ནས་འཇིག་རྟེན་པས་དེ་
ཁོ་ན་ཉིད་རྟོགས་ནུས་པའི་ཕྱིར། གཉིས་པ་ནི། ཇི་ལྟར་ཞེས་པ་ཤོ་ལོ་ཀ་གཉིས་
ཏེ༑ དེ་ཆོས་ཅན། ཁྱོད་ཀྱིས་འབད་རྩོལ་ཉེ་བར་ཞི་བའི་སྒོ་ནས་གཞན་ལ་དེ་ཁོ་ན་
ཉིད་སྟོན་ཅིང་། སེམས་ཅན་གྱི་དོན་མཐའ་ཡས་པ་སྒྲུབ་ནུས་ཏེ། རྫ་མཁན་གྱིས་
འཁོར་ལོ་ད་ལྟར་བསྐོར་བའི་རྩོལ་བ་མངོན་གྱུར་མེད་བཞིན་དུ་རང་སྟོབས་ཀྱིས་
འཁོར་ཞིང་སྣོད་ཐ་དད་པའི་རྒྱུ་བྱེད་པ་ལྟར་རྩོལ་བ་མེད་བཞིན་དུ་ཆོས་ཀྱི་སྐུ་ལ་
རྟག་ཏུ་མཉམ་པར་བཞག་པའི་ངང་ནས་སྔོན་གྱི་སྨོན་ལམ་དང་། གདུལ་བྱའི་
བསོད་ནམས་ཀྱི་དབང་གིས་གདུལ་བྱ་མཐའ་དག་གི་དོན་མཛད་པའི་ཕྱིར།
གཉིས་པ་མངོན་པར་བྱང་ཆུབ་པའི་ངོ་བོ་ལ་གཉིས། རང་དོན་ཆོས་ཀྱི་སྐུ་
དང༌། གཞན་དོན་གཟུགས་ཀྱི་སྐུའོ། །དང་པོ་ནི། ཤེས་བྱའི་ཞེས་པ་རྐང་པ་བཞི་
སྟེ༑ རྫོགས་པའི་སངས་རྒྱས་ཀྱི་མཉམ་བཞག་ཡེ་ཤེས་ཆོས་ཅན། ཆོས་ཀྱི་སྐུ་
ཞེས་བྱ་སྟེ། ཤེས་བྱའི་གཉིས་སྣང་གི་བུད་ཤིང་མ་ལུས་པ་བཟློག་པའི་སྒོ་ནས་དེ་
བཞིན་ཉིད་ལ་འཁོར་བ་ཇི་སྲིད་པར་སླར་མི་ལྡང་བའི་ཚུལ་གྱིས་མཉམ་པར་
བཞག་པའི་ཡེ་ཤེས་ཡིན་པའི་ཕྱིར། ལོངས་སྤྱོད་རྫོགས་པའི་སྐུས་ཁྱེད་མངོན་
སུམ་དུ་མཛད་པར་བཞག་ཏུ་རུང་སྟེ། སེམས་སེམས་བྱུང་གི་གཉིས་སྣང་གི་
འཇུག་པ་མ་ལུས་པ་ཉེ་བར་ཞི་བའི་ཡེ་ཤེས་མཐར་ཐུག་ཡིན་པའི་ཕྱིར། གཉིས་པ་
ལ་བཞི། ལོངས་སྐུ་དང་དེའི་རྒྱུ་མཐུན་ཕུན་སུམ་ཚོགས་པ་བཤད་པ་དང་།
བཞེད་པ་ལ་མངའ་བསྒྱུར་བ་ཕུན་སུམ་ཚོགས་པ་དང་། ཡོན་ཏན་ཕུན་སུམ་

39
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མ
ཚོགས་པ་བཤད་པ་དང་། སྤྲུལ་པའི་སྐུ་ཁྱད་པར་དུ་བཤད་པའོ། །དང་པོ་ལ་
གཉིས། ལོངས་སྤྱོད་རྫོགས་པའི་སྐུ་དང༌། དེའི་རྒྱུ་མཐུན་ཕུན་སུམ་ཚོགས་པ་
བཤད་པའོ། །དང་པོ་ནི། ཞི་སྐུ་ཞེས་པ་རྐང་པ་བཞི་སྟེ། ལོངས་སྤྱོད་རྫོགས་པའི་
སྐུ་ཆོས་ཅན། སྤྲོས་པ་མཐའ་དག་དང་བྲལ་ཞིང་རྣམ་པར་རྟོག་པ་མི་མངའ་བ་
ཡིན་ཡང་དཔག་བསམ་གྱི་ཤིང་དང་། ཡིད་བཞིན་གྱི་ནོར་བུ་ལྟར་སེམས་ཅན་གྱི་
མངོན་པར་འདོད་པའི་དོན་སྒྲུབ་པའི་རྒྱུར་གྱུར་ཏེ། མཐར་ཕྱིན་པའི་བྱང་ཆུབ་
སེམས་དཔའ་རྣམས་ལ་དངོས་སུ་སྣང་ཞིང་། འཁོར་བ་ཇི་སྲིད་པར་འཇིག་རྟེན་
པ་རྣམས་ཀྱི་མངོན་མཐོ་ངེས་ལེགས་ཀྱི་དོན་སྒྲུབ་པའི་ཕྱིར་རྟག་པར་བཞུགས་པའི་
སྐུ་ཡིན་པའི་ཕྱིར། གཉིས་པ་ལ་བཞི། རང་ཉིད་ཀྱི་འཁོར་བ་ཐོག་མ་མེད་པ་ནས་
ཀྱི་བྱུང་ཚུལ་མཐའ་དག་སྐུ་གཅིག་ལ་དུས་གཅིག་དུ་སྟོན་ནུས་པ་དང་། བྱང་ཆུབ་
སེམས་དཔའི་སྐབས་ཀྱི་སྤྱོད་པ་ཀུན་སྟོན་ནུས་པ་དང་། རང་ཉིད་སངས་རྒྱས་
པའི་གནས་སྐབས་དང་སངས་རྒྱས་གཞན་གྱི་སྤྱོད་པ་ཀུན་བ་སྤུའི་ཁུང་བུར་སྟོན་
ནུས་པ་དང་། ཉན་རང་ལ་སོགས་པའི་སྤྱོད་པ་ཀུན་སྟོན་ནུས་པའོ། །དང་པོ་ནི།
ཐུབ་དབང་ཞེས་པ་རྐང་པ་བཞི་སྟེ། ཐུབ་པ་སངས་རྒྱས་བཅོམ་ལྡན་འདས་ཆོས་
ཅན། མཐུ་བསམ་གྱིས་མི་ཁྱབ་པ་མངའ་བ་ཡིན་ཏེ། འཁོར་བ་ཐོག་མ་མེད་པ་
ནས་ཀྱི་བྱུང་ཚུལ་མཐའ་དག་མེ་ལོང་ནང་གི་གཟུགས་བརྙན་ལྟར་སྐུ་གཅིག་ལ་
དུས་གཅིག་ཏུ་གསལ་བར་སྟོན་ནུས་པའི་ཕྱིར། གཉིས་པ་སྦྱིན་པའི་ཕར་ཕྱིན་ལ་
སྤྱོད་པའི་སྐབས་ཀྱི་བྱུང་ཚུལ་སྟོན་ནུས་པ་ནི། སངས་རྒྱས་ཞེས་པ་ཤོ་ལོ་ཀ་

391
དབུ་མ་ལ་འཇུག་པའི་བསྡུས་དོན།
གཉིས་ཏེ། དེ་ཆོས་ཅན། སྔོན་སྦྱིན་པའི་ཕར་ཕྱིན་ལ་སྤྱོད་པའི་སྐབས་ཀྱི་བྱུང་
ཚུལ་མ་ལུས་པ་ཡང་སྐུ་གཅིག་ལ་སྟོན་ནུས་ཏེ། སྔོན་སངས་རྒྱས་ཀྱི་ཞིང་ཇི་འདྲར་
ཐུབ་པའི་དབང་པོ་ཅི་འདྲ་བ་འཁོར་ཉན་ཐོས་དང་བཅས་པ་སོགས་ལ་སྦྱིན་པ་ཅི་
ཙམ་ཕུལ་བ་སོགས་སྐུ་གཅིག་ལ་དུས་གཅིག་ཏུ་སྟོན་ནུས་པའི་ཕྱིར། ཕར་ཕྱིན་
ལྷག་མ་གཞན་གྱི་བྱུང་ཚུལ་སྟོན་ནུས་པ་ནི། དེ་བཞིན་ཞེས་པ་རྐང་པ་ཕྱེད་དང་
གསུམ་སྟེ། དེ་ཆོས་ཅན། སྦྱིན་པའི་བྱུང་མཐའ་སྟོན་ནུས་པ་ཁོ་ནར་ཟད་པ་མ་ཡིན་
ཏེ༑ སྔོན་གྱི་ཕར་ཕྱིན་ལྷག་མ་རྣམས་ལ་སྤྱོད་པའི་བྱུང་ཚུལ་མཐའ་དག་ཀྱང་སྐུ་
གཅིག་ལ་སྟོན་ནུས་པའི་ཕྱིར། གསུམ་པ་ནི། ཉིད་སྤྱོད་པ་ཀུན། ཞེས་པ་ནས།
གསལ་བར་སྟོན་ཞེས་པའི་བར་ཏེ། དེ་ཆོས་ཅན། རང་ཉིད་ཀྱི་བྱང་ཆུབ་སེམས་
དཔའི་སྐབས་ཀྱི་སྤྱོད་པ་སྟོན་པ་ཁོ་ནར་ཟད་པ་ཡང་མ་ཡིན་ཏེ། རང་ཉིད་ཀྱི་
སངས་རྒྱས་ཀྱི་སྐབས་ཀྱི་སྤྱོད་པ་དང་། སངས་རྒྱས་གཞན་གྱི་དང་པོ་ཐུགས་
བསྐྱེད་པ་ནས་སངས་རྒྱས་པའི་བར་གྱི་སྤྱོད་པ་ཀུན་ཀྱང་བ་སྤུའི་ཁུང་བུ་གཅིག་ལ་
གསལ་བར་སྟོན་ནུས་པའི་ཕྱིར། བཞི་པ་ནི། དེ་བཞིན་ཞེས་པ་རྐང་པ་བཞི་སྟེ།
དེ་ཆོས་ཅན། གང་ཟག་གཞན་གྱི་ངོ་མཚར་བའི་སྤྱོད་པ་རྣམས་ཀྱང་སྟོན་ནུས་
ཏེ༑ དུས་གསུམ་གྱི་བྱང་ཆུབ་སེམས་དཔའ་དང་ཉན་རང་རྣམས་ཀྱི་སྤྱོད་པ་ངོ་
མཚར་བོ་རྣམས་ཀྱང་བ་སྤུའི་ཁུང་བུར་དུས་གཅིག་ལ་སྟོན་ནུས་པའི་ཕྱིར།
གཉིས་པ་བཞེད་པ་ལ་མངའ་སྒྱུར་བ་ཕུན་སུམ་ཚོགས་པ་ལ་གཉིས།
དངོས་དང་། དུས་སྐད་ཅིག་ལ་སྟོན་པའི་ཡོན་ཏན་གྱི་གྲངས་མཐའ་ཡས་པའོ། །

392
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང་པོ་ནི། དག་པ་ཞེས་པ་རྐང་པ་བཞི་སྟེ། དེ་ཆོས་ཅན། བཞེད་པ་ལ་མངའ་
བསྒྱུར་བ་ཕུན་སུམ་ཚོགས་པ་མངའ་སྟེ། རྡུལ་གཅིག་གི་ཡུལ་ལ་ནམ་མཁའི་
མཐས་གཏུགས་པའི་འཇིག་རྟེན་གྱི་ཁམས་མ་ལུས་པ་ཚང་བ་དང་། འཇིག་རྟེན་
གྱི་ཁམས་ཀུན་ལ་རྡུལ་གཅིག་གིས་ཁྱབ་པར་བསྟན་ཀྱང་རྡུལ་རགས་པ་དང་།
འཇིག་རྟེན་གྱི་ཁམས་ཆུང་ངུར་མི་འགྱུར་བའི་སྤྱོད་པ་ཀུན་བཞེད་པ་ཙམ་གྱིས་སྟོན་
ནུས་པའི་ཕྱིར། གཉིས་པ་ནི། རྣམ་རྟོག་ཅེས་པ་རྐང་པ་བཞི་སྟེ། དེ་ཆོས་ཅན།
སྐད་ཅིག་ལ་སྟོན་པའི་ཡོན་ཏན་གྱི་གྲངས་ཀྱང་མཐའ་ཡས་ཏེ། འཁོར་བའི་བར་དུ་
སྐད་ཅིག་རེ་རེ་ལ་སྟོན་པའི་ཡོན་ཏན་གྱི་གྲངས་འཛམ་བུའི་གླིང་གི་རྡུལ་གྱི་གྲངས་
ཀྱིས་ཀྱང་གཞལ་མི་ནུས་པའི་ཕྱིར།
གསུམ་པ་ཡོན་ཏན་ཕུན་སུམ་ཚོགས་པ་ལ་གཉིས། ཡོན་ཏན་གྱི་གཙོ་བོ་
སྟོབས་བཅུ་དང་། ཕལ་པས་ཡོན་ཏན་བརྗོད་པ་ལས་འདས་པར་བསྟན་པའོ། །
དང་པོ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི།
གནས་དང༌། ཞེས་པ་ནས། འདི་དག་གོ་ཞེས་པའི་བར་གྱི་ཤོ་ལོ་ཀ་གསུམ་
སྟེ༑ ཤེས་བྱ་ཆོས་ཅན། སངས་ས་རྒྱས་ཀྱི་སྟོབས་རྣམ་པ་བཅུ་ཡོད་དེ། དེ་ལ་
གནས་དང་གནས་མ་ཡིན་པ་མཁྱེན་པའི་སྟོབས་ནས་ཟག་པ་ཟད་པ་མཁྱེན་པའི་
བར་རྣམས་སུ་ཡོད་པའི་ཕྱིར། གཉིས་པ་ལ་བཅུ་ཡོད་པའི་དང་པོ་གནས་དང་
གནས་མ་ཡིན་པ་མཁྱེན་པའི་སྟོབས་ནི། རྒྱུ་གང་ཞིག་ལས་ཞེས་པ་རྐང་པ་བཞི་
སྟེ༔ སངས་རྒྱས་ཀྱི་ཐུགས་རྒྱུད་ཀྱི་སྟོབས་ཆོས་ཅན། གནས་དང་གནས་མ་ཡིན་

393
དབུ་མ་ལ་འཇུག་པའི་བསྡུས་དོན།
པ་མཁྱེན་པའི་སྟོབས་མངའ་སྟེ། ལས་མི་དགེ་བ་ལས་རྣམ་སྨིན་ཡིད་དུ་མི་འོང་
བ་འབྱིན་པ་གནས་དང་། ཡིད་དུ་འོང་བ་འབྱིན་པ་གནས་མ་ཡིན་པ་སོགས་ལ་
མཁྱེན་པ་ཆགས་ཐོགས་མེད་པར་འཇུག་པའི་ཡེ་ཤེས་མཐར་ཕྱིན་པ་ཡིན་པའི་
ཕྱིར། གཉིས་པ་ལས་དང་རྣམ་སྨིན་མཁྱེན་པའི་སྟོབས་ནི། འདོད་དང་ཞེས་པ་
རྐང་པ་བཞི་སྟེ། དེ་ཆོས་ཅན། ལས་དང་རྣམ་སྨིན་མཁྱེན་པའི་སྟོབས་མངའ་སྟེ།
ལས་འབྲས་ཀྱི་རྣམ་དབྱེ་ལ་མཁྱེན་པ་ཆགས་ཐོགས་མེད་པར་འཇུག་པའི་ཡེ་ཤེས་
མཐར་ཕྱིན་པ་ཡིན་པའི་ཕྱིར། གསུམ་པ་མོས་པ་སྣ་ཚོགས་མཁྱེན་པའི་སྟོབས་
ནི༑ འདོད་ཆགས་ཞེས་པ་རྐང་པ་བཞི་སྟེ། དེ་ཆོས་ཅན། མོས་པ་སྣ་ཚོགས་
མཁྱེན་པའི་སྟོབས་མངའ་སྟེ། སེམས་ཅན་ཆགས་སོགས་དང་དད་སོགས་འཁོར་
འདས་ཀྱིས་བསྡུས་པའི་ཆོས་རྣམས་ལ་མོས་པ་སྣ་ཚོགས་པ་ལ་མཁྱེན་པ་ཆགས་
ཐོགས་མེད་པར་འཇུག་པའི་ཡེ་ཤེས་མཐར་ཕྱིན་པ་ཡིན་པའི་ཕྱིར། མཁྱེན་པ་ཞེས་
པ་མན་ཆད་རྟགས་ཕྱི་མ་ཀུན་ལ་ཡང་སྦྱར་རོ། །བཞི་པ་ཁམས་སྣ་ཚོགས་མཁྱེན་
པའི་སྟོབས་ནི། སངས་རྒྱས་ཞེས་པ་རྐང་པ་བཞི་སྟེ། དེ་ཆོས་ཅན། ཁམས་སྣ་
ཚོགས་མཁྱེན་པའི་སྟོབས་མངའ་སྟེ། མིག་ལ་སོགས་པའི་ཁམས་མཐའ་དག་གི་
རབ་དབྱེ་ལ་མཁྱེན་པ་ཞེས་སོགས་སྦྱར་རོ། །ལྔ་པ་དབང་པོ་མཆོག་དང་མཆོག་
མ་ཡིན་པ་མཁྱེན་པའི་སྟོབས་ནི། ཀུན་ཏུ་ཞེས་སོགས་རྐང་པ་བཞི་སྟེ། དེ་ཆོས་
ཅན། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་མངའ་སྟེ།
དབང་པོ་ཉི་ཤུ་རྩགཉིས་ལ་སོགས་པའི་རང་གི་ངོ་བོ་དང་འབྲས་བུ་ལ་མཁྱེན་པ་

394
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཞེས་སོ། །དྲུག་པ་ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་ནི། ལམ་
འགའ་ཞེས་པ་རྐང་པ་བཞི་སྟེ། དེ་ཆོས་ཅན། ཐམས་ཅད་དུ་འགྲོ་བའི་ལམ་
མཁྱེན་པའི་སྟོབས་མངའ་སྟེ། འགྲོ་བ་རིགས་དྲུག་ཏུ་འགྲོ་བའི་ལམ་དང་བྱང་
ཆུབ་གསུམ་དུ་འགྲོ་བའི་ལམ་གྱི་རྣམ་དབྱེ་ལ་ཞེས་སོ། །བདུན་པ་བསམ་གཏན་
དང་རྣམ་ཐར་སོགས་མཁྱེན་པའི་སྟོབས་ནི། འཇིག་རྟེན་ཞེས་པ་རྐང་པ་བཞི་སྟེ།
དེ་ཆོས་ཅན། བསམ་གཏན་དང་རྣམ་ཐར་སོགས་མཁྱེན་པའི་སྟོབས་
སྟེ༑ རྣམ་ཐར་བརྒྱད་དང་། མཐར་གནས་ཀྱི་སྙོམས་འཇུག་དགུ་དང་། བསམ་
.''
གཏན་བཞི་ལ་སོགས་པའི་ངོ་བོ་དང་འཇུག་ལྡང་སོགས་ལ་ཞེས་སོ། །བརྒྱད་པ་
སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས་ནི། ཇི་སྲིད་ཅེས་པ་རྐང་པ་བཞི་
སྟེ༑ དེ་ཆོས་ཅན། སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས་མངའ་སྟེ།
སེམས་ཅན་མཐའ་དག་གི་སྔོན་གྱི་གནས་ཀྱི་རྒྱུ་དང་སྔོན་གྱི་རྣམ་པ་དང་ཁ་དོག་
དང༌། ཡུལ་ཕྱོགས་ཇི་ལྟ་བུར་སྐྱེས་པ་སོགས་ལ་ཞེས་སོ། །དགུ་པ་འཆི་འཕོ་
དང་སྐྱེ་བ་མཁྱེན་པའི་སྟོབས་ནི། སེམས་ཅན་ཞེས་པ་རྐང་པ་བཞི་སྟེ། དེ་ཆོས་
ཅན། འཆི་འཕོ་དང་སྐྱེ་བ་མཁྱེན་པའི་སྟོབས་མངའ་སྟེ། འཇིག་རྟེན་མ་ལུས་པའི་
འཆི་འཕོ་དང་སྐྱེ་བ་ནམ་མཁའི་མཐས་གཏུགས་པའི་རབ་དབྱེ་ལ་ཞེས་སོ། །བཅུ་
པ་ཟག་པ་ཟད་པ་མཁྱེན་པའི་སྟོབས་ནི། རྣམ་ཀུན་ཞེས་པ་རྐང་པ་བཞི་སྟེ། དེ་
ཆོས་ཅན། ཟག་པ་ཟད་པ་མཁྱེན་པའི་སྟོབས་མངའ་སྟེ། ཉན་རང་ལ་སོགས་པས་
ཉོན་མོངས་མ་ལུས་པར་སྤངས་པ་དང༌། དེ་བཞིན་གཤེགས་པ་རྣམས་ཀྱིས་ཤེས་

395
དབུ་མ་ལ་འཇུག་པའི་བསྡུས་དོན།
སྒྲིབ་མ་ལུས་པར་ཟད་པ་སོགས་ལ་མཁྱེན་པ་ཆགས་ཐོགས་མེད་པར་འཇུག་པའི་
ཡེ་ཤེས་མཐར་ཕྱིན་པ་ཡིན་པའི་ཕྱིར།
གཉིས་པ་ཕལ་པས་ཡོན་ཏན་བརྗོད་པ་ལས་འདས་པ་ལ་གསུམ།
སངས་རྒྱས་ཀྱི་ཡོན་ཏན་མ་ལུས་པ་བྱང་ཆུབ་སེམས་དཔའ་རྣམས་ཀྱིས་ཀྱང་
བརྗོད་མི་ནུས་པའི་དཔེ་དང༌། འོན་ཀྱང་འཕགས་པ་ཀླུ་སྒྲུབ་ཀྱི་ལུང་ལ་བརྟེན་ནས་
ཡོན་ཏན་ཅུང་ཟད་བཤད་པ་དང་། ཡོན་ཏན་གྱི་རིགས་བསྡུ་བའོ། །དང་པོ་ནི།
ནམ་མཁའ་ཞེས་པ་རྐང་པ་བཞི་སྟེ། ཤེས་བྱ་ཆོས་ཅན། བྱང་ཆུབ་སེམས་དཔའ་
རྣམས་ཀྱིས་སྲིད་པ་ཇི་སྲིད་པར་སངས་རྒྱས་ཀྱི་ཡོན་ཏན་བརྗོད་མི་ནུས་པ་དེ་
སངས་རྒྱས་ཀྱི་ཡོན་ཏན་ཟད་པའི་དབང་གིས་མ་ཡིན་ཏེ། ནམ་མཁའ་ལྡིང་གི་
གཤོག་པའི་རླུང་གི་ཤུགས་ལ་ནམ་མཁའ་མཐའ་དག་ཟད་པའི་ནུས་པ་མེད་པ་
ལྟར། བྱང་ཆུབ་སེམས་དཔའ་རྣམས་ཀྱི་བློའི་ནུས་པ་ཟད་པའི་དབང་གིས་སངས་
རྒྱས་ཀྱི་ཡོན་ཏན་རྫོགས་པར་བརྗོད་མི་ནུས་པའི་ཕྱིར། གཉིས་པ་ནི། དེའི་ཕྱིར་
ཞེས་པ་རྐང་པ་བཞི། དེ་ཆོས་ཅན། དེ་བཞིན་དུ་སློབ་དཔོན་ཟླ་བ་གྲགས་པས་
ཀྱང་སངས་རྒྱས་ཀྱི་ཡོན་ཏན་མཐའ་དག་བརྗོད་མི་ནུས་ཀྱང་ཡོན་ཏན་གྱི་ཕྱོགས་
ཙམ་ཞིག་འཆད་ནུས་པའི་རྒྱུ་མཚན་ཡོད་དེ། སློབ་དཔོན་ཀླུ་སྒྲུབ་ཀྱིས་བཤད་པ་
ལ་བརྟེན་ནས་གསུངས་པ་ཡིན་པའི་ཕྱིར།
གསུམ་པ་ནི། ཟབ་མོ་ཞེས་པ་རྐང་བ་བཞི་སྟེ། དེ་ཆོས་ཅན། སངས་
རྒྱས་ཀྱི་ཡོན་ཏན་གྱི་རིགས་གཉིས་སུ་འདུ་སྟེ། ཟབ་པ་དང་རྒྱ་ཆེ་བའི་ཚུལ་གཉིས་

36
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
སུ་འདུས་པའི་ཕྱིར། ཡོན་ཏན་དེ་དག་བསྟན་བཅོས་འདིར་བཤད་པ་ལ་དགོས་པ་
ཡོད་དེ། དེ་ལ་བརྟེན་ནས་ཡོན་ཏན་དེ་དག་ཐོབ་པར་འགྱུར་བའི་ཕྱིར། བཞི་པ་
སྤྲུལ་པའི་སྐུ་ཁྱད་པར་དུ་བཤད་པ་ལ་གསུམ། སྟོན་པ་ངེས་པར་འབྱུང་བའི་ཚུལ་
དང༌། མཐར་ཐུག་པའི་ཐེག་པ་གཅིག་ཏུ་སྒྲུབ་པ་དང་། མཐར་ཐུག་པའི་ཐེག་པ་
གསུམ་དུ་བཤད་པ་དགོངས་པ་ཅན་དུ་བསྟན་པའོ། །དང་པོ་ནི། སླར་ཡང་ཞེས་
པ་རྐང་པ་བཞི་སྟེ། ཐུབ་པ་སངས་རྒྱས་བཅོམ་ལྡན་འདས་ཆོས་ཅན། སྤྲུལ་པའི་
སྐུ་ཕུན་སུམ་ཚོགས་པ་མངའ་བ་ཡིན་ཏེ། ཕན་ལན་དང་གྲགས་པ་སོགས་ལ་མི་
བལྟ་བར་ཐུགས་རྗེའི་དབང་གིས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་མྱ་ངན་
ལས་འདས་པའི་གོ་འཕང་ལ་དཀྲི་བར་མཛད་པའི་སྐུ་ཡིན་པའི་ཕྱིར། གཉིས་པ་
ནི༑ གང་ཕྱིར་ཞེས་པ་རྐང་པ་བཞི་སྟེ། དེ་ཆོས་ཅན། མཐར་ཐུག་པའི་ཐེག་པ་
གཅིག་ཁོ་ནར་ངེས་ཏེ། ཆོས་རྣམས་ཀྱི་དེ་ཁོ་ན་ཉིད་རོ་གཅིག་པས་དངོས་པོ་བྱས་
པའི་དབྱེ་བ་མེད་པ་བཞིན་དུ་དེ་ཉིད་མངོན་སུམ་དུ་འཇལ་བའི་ཡེ་ཤེས་ལ་རྣམ་པ་
མི་འདྲ་བའི་ཁྱད་པར་མེད་ཅིང་དྲི་མ་མཐའ་དག་ཟད་པར་བྱེད་པ་ཡང་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ལས་གཞན་མེད་པའི་ཕྱིར། གསུམ་པ་ནི།
གང་ཕྱིར་ཞེས་པ་ཤོ་ལོ་ཀ་གཉིས་ཏེ། དེ་ཆོས་ཅན། ཐོག་མ་ཉིད་དུ་གདུལ་བྱ་
མཐའ་དག་ཐེག་པ་ཆེན་པོ་ལ་འཇུག་པར་མི་མཛད་པའི་རྒྱུ་ཡོད་དེ། དེ་ལ་འཇུག་
པའི་མཐུན་རྐྱེན་མ་ཚང་ཞིང་འགལ་རྐྱེན་དང་བཅས་པའི་གདུལ་བྱ་མང་པོ་
གཟིགས་པའི་ཕྱིར། དེ་ཆོས་ཅན། དེ་ལྟ་ན་ཡང་མཐར་རིགས་ཅན་གསུམ་ཀ་ཐེག་

397
དབུ་མ་ལ་འཇུག་པའི་བསྡུས་དོན།
པ་ཆེན་པོ་དང་གནས་སྐབས་རང་རང་གི་རིགས་དང་འཚམ་པའི་ཐེག་པ་ལ་འགོད་
པར་མཛད་པའི་རྒྱུ་མཚན་ཡོད་དེ། དེད་དཔོན་ཐབས་ལ་མཁས་པས་ལམ་གྱིས་
དུབ་པའི་སྐྱེ་བོའི་ཚོགས་ལ་བར་དུ་གྲོང་ཁྱེར་སྤྲུལ་པ་བཞིན་དུ་ཉན་རང་དུ་རིགས་
ངེས་པའི་གང་ཟག་རྣམས་ལ་ཐེག་པ་ཆེན་པོའི་ཚུ་རོལ་དུ་རང་རང་གི་རིགས་དང་
འཚམ་པའི་མྱང་འདས་ལ་འགོད་པའི་མཁྱེན་རབ་དང་ཐུགས་རྗེ་ཡོད་ཅིང་།
སེམས་ཅན་ཐམས་ཅད་ཁྱེད་རང་གི་གོ་འཕང་ལ་འགོད་པར་དམ་བཅས་པ་དེ་ཉིད་
མཐར་ཕྱིན་པར་ཡང་མཛད་པའི་ཕྱིར།
གསུམ་པ་ཆོས་ཀྱི་སྐུར་མངོན་པར་བྱང་ཆུབ་པ་དང་བཞུགས་པའི་དུས་
བཤད་པ་ལ་གཉིས། མངོན་པར་བྱང་ཆུབ་པའི་དུས་དང༌། བཞུགས་པའི་དུས་
སོ༑ ༑དང་པོ་ནི། བདེ་བར་ཞེས་པ་རྐང་པ་བཞི་སྟེ། དེ་ཆོས་ཅན། སྔར་ཆོས་ཀྱི་
སྐུ་བརྙེས་པའི་ཐོག་མའི་དུས་ས་མཐམཐའ་ཡས་ཏེ། སངས་རྒྱས་ཀྱི་ཞིང་མཐའ་ཡས་
པའི་རྡུལ་ཕྲ་རབ་ཀྱི་གྲངས་དང་མཉམ་པའི་བསྐལ་པ་དེ་སྙེད་ཀྱི་སྔོན་རོལ་ནས་
ཆོས་སྐུ་བརྙེས་པའི་ཕྱིར། གསང་བ་འདི་ལོངས་སྐུ་ཁས་མི་ལེན་ཞིང་། སྤྲུལ་སྐུ་
མྱ་ངན་ལས་འདས་ནས་རིག་པ་རྒྱུན་ཆད་དུ་འདོད་པའི་ཉན་ཐོས་སྡེ་པ་ལ་སོགས་
པ་འགའ་ཞིག་གི་ངོར་རེ་ཞིག་བསྙད་པར་བྱ་བ་མ་ཡིན་ཏེ། རེ་ཞིག་དེ་ལྟར་བསྙད་
ན་ཡོན་ཏན་མི་འདྲེན་ཞིང་སྐྱོན་དང་བཅས་པའི་ཕྱིར།
གཉིས་པ་ལ་གསུམ། འཁོར་བ་ཇི་སྲིད་ཀྱི་བར་དུ་བཞུགས་པ་དང་། དེ་
ལྟར་བཞུགས་པའི་རྒྱུ་སྙིང་རྗེ་ཆེན་པོ་ངོས་བཟུང་བ་དང་། ཐུགས་རྗེ་ཆེན་པོས་ཞི་

398
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བ་ཕྱོགས་གཅིག་པར་བཞུགས་པ་འགོག་པས་རྒྱུན་ཆད་པ་མི་སྲིད་པའོ། །དང་པོ་
ནི༑ རྒྱལ་བ་ཞེས་པ་རྐང་པ་བཞི་སྟེ། དེ་ཆོས་ཅན། སེམས་ཅན་མ་ལུས་པ་མྱ་
ངན་ལས་འདས་པའི་གོ་འཕང་ལ་བཀོད་པ་དང་། ནམ་མཁའི་ཁམས་མེད་པར་
གྱུར་པ་དེ་སྲིད་དུ་བཞུགས་པར་མཛད་པའི་རྒྱུ་མཚན་ཡོད་དེ། ཤེར་ཕྱིན་གྱི་ཡུམ་
 གྱིས་སྙིང་རྗེའི་མ་མ་ལ་གཏད་པའི་དབང་གིས་དུས་དེ་སྲིད་ཀྱི་བར་དུ་བཞུགས་
པར་མཛད་པའི་ཕྱིར། གཉིས་པ་ནི། གཏི་མུག་སྐྱོན་ཅེས་པ་རྐང་པ་བཞི་སྟེ། དེ་
 ཆོས་ཅན། ཞི་བ་ཕྱོགས་གཅིག་པར་མྱ་ངན་ལས་མ་འདའ་བའི་རྒྱུ་མཚན་ཡོད་
དེ༑ ཁྱོད་སེམས་ཅན་ཐམས་ཅད་ལ་ཐུགས་བརྩེ་བ་དེ་དུག་ཟོས་ནས་ཉེན་པའི་བུ་
གཅིག་པ་ལ་མས་བརྩེ་བས་ཀྱང་བསྒྲུན་དུ་མེད་པའི་བརྩེ་བ་ཡིན་པའི་ཕྱིར།
གསུམ་པ་ནི། གང་གི་ཕྱིར་ཞེས་པ་རྐང་པ་བཞི་སྟེ། ཆོས་ཅན་དང་བསྒྲུབ་བྱའི་
རྒྱུ
 ཆོས་སྔ་མ་ལ་རྟགས་ནི་སྡུག་བསྔལ་གསུམ་གྱིས་གདུངས་བར་འགྱུར་བའི་
སེམས་ཅན་ཐུགས་རྗེའི་ཡུལ་དུ་སོང་བ་དེ་ཉིད་གོམས་པ་མཐར་ཐུག་པ་ཡིན་པའི་
ཕྱིར། ཞེས་པའོ།།
གསུམ་པ་བཤད་པ་མཐར་ཕྱིན་པའི་བྱ་བ་ལ་གཉིས། ཇི་ལྟར་བརྩམས་
པའི་ཚུལ་དང་། གང་གིས་བསྒྱུར་བའི་ཚུལ་ལོ། །དང་པོ་ལ་ལྔ། གང་ལ་བརྟེན་
ནས་ཇི་ལྟར་བཤད་པ་དང་། ཀླུ་སྒྲུབ་ཀྱི་དགོངས་པ་འགྲེལ་བྱེད་གཞན་ལས་ཐུན་
མོང་མ་ཡིན་པའི་ཁྱད་པར་ཅན་དུ་བསྟན་པ་དང༌། དགོས་པ་གང་གི་ཕྱིར་དུ་
བཤད་པ་དང་། ལུགས་འདི་རྟོགས་ནས་ལུགས་གཞན་དོར་བར་བྱ་བ་དང་།

399
དབུ་མ་ལ་འཇུག་བའི་བསྡུས་དོན།
བརྩམས་པའི་དགེ་བ་བྱང་ཆུབ་ཏུ་བསྔོ་བའོ། །དང་པོ་ནི། ལུགས་འདི་ཞེས་པ་
རྐང་པ་བཞི་སྟེ། སློབ་དཔོན་ཟླ་བ་གྲགས་པ་ཆོས་ཅན། ཁྱོད་ཀྱི་བསྟན་བཅོས་འདི་
རང་བཟོའི་ཉེས་པ་དང་ལོག་པར་རྟོག་པ་སོགས་ཀྱི་སྐྱོན་མཐའ་དག་དང་བྲལ་བ་
ཡིན་ཏེ། ངེས་པའི་དོན་གྱི་ལུང་དང་ཀླུ་སྒྲུབ་ཀྱི་མན་ངག་ཕྱིན་ཅི་མ་ལོག་པས་སློབ་
དཔོན་དེའི་བསྟན་བཅོས་ཀྱི་དགོངས་པ་ཇི་ལྟ་བ་བཞིན་དུ་བསྡུས་ནས་བརྩམས་པ་
ཡིན་པའི་ཕྱིར། གཉིས་པ་ནི། འདི་ལས་ཞེས་པ་རྐང་པ་བཞི་སྟེ། ཤེས་བྱ་ཆོས་
ཅན། ཐར་པ་དོན་དུ་གཉེར་བ་རྣམས་ཀྱིས་ལུགས་འདི་ལ་འཇུག་པར་རིགས་ཏེ།
དབུ་མའི་བསྟན་བཅོས་གཞན་དུ་སྟོང་པ་ཉིད་ཀྱི་དོན་ཕྱིན་ཅི་མ་ལོག་པར་བརྗོད་པ་
མི་འབྱུང་བ་བཞིན་དུ། འདིར་བཤད་པའི་སྟོང་པ་རྟེན་འབྱུང་གི་དོན་དུ་ལུང་དང་
རིགས་པའི་སྒོ་ནས་རྒྱས་པར་གཏན་ལ་ཕབ་པ་འདི་ཡང་ཀླུ་སྒྲུབ་ཀྱི་དགོངས་
འགྲེལ་རང་རྒྱུད་པའི་བསྟན་བཅོས་མན་ཆད་ལ་མེད་པས་འདི་ཉིད་ཁོ་ན་མཆོག་ཏུ་
གྱུར་པའི་ཕྱིར། གསུམ་པ་ནི། ཀླུ་སྒྲུབ་ཅེས་པ་རྐང་པ་བཞི་སྟེ། དེ་ཆོས་ཅན།
འདི་བརྩམས་པ་ལ་དགོས་པ་ཁྱད་པར་ཅན་ཡོད་དེ། ལུགས་གཞན་ལ་ཞེན་པ་
རྣམས་ཀྱིས་རྒྱང་རིང་དུ་སྤངས་པའི་ཀླུ་སྒྲུབ་ཀྱི་རློགྲོས་ཀྱི་མཚོ་ལས་སྐྱེས་པའི་
དབུ་མ་རྩ་བའི་ཚིག་ལེའུར་བྱས་པའི་མེ་ཏོག་ཀུ་མུ་ད་ཁ་འབུས་པ་ཟླ་བ་གྲགས་
པའི་བློ་གྲོས་ཀྱི་བསིལ་ཟེར་གྱིས་ཕྱེ་ནས། དེའི་ནང་གི་བདེན་གཉིས་ཕྱིན་ཅི་མ་
ལོག་པའི་ཆུ་ཡན་ལག་བརྒྱད་དང་ལྡན་པས་གདུལ་བྱའི་ཐར་བའི་རེ་བ་སྐོང་བའི་
ཆེད་དུ་བརྩམས་པའི་ཕྱིར།

400
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ་
བཞི་པ་ནི། དེ་ཉིད་ཅེས་པ་རྐང་པ་བཞི་སྟེ། དེ་ཆོས་ཅན། གྲུབ་མཐའ་སྨྲ་
བ་རྣམས་ཀྱི་རྟོག་གེས་སྦྱར་བའི་དོན་དེ་དག་མཐོང་ནས་གང་ཟག་གི་བདག་སྟོན་
པའི་མུ་སྟེགས་བྱེད་ཀྱི་གཞུང་ལྟར་ཀླུ་སྒྲུབ་ཀྱི་བཞེད་གཞུང་ལས་གཞན་ལས་
དགའ་བའི་བློ་འདོར་བའི་རྒྱུ་མཚན་ཡོད་དེ། བཤད་ཟིན་པའི་དེ་ཁོ་ན་ཉིད་ཟབ་མོ་
འདི་ནི་སྔོན་སྟོང་ཉིད་ཕྱིན་ཅི་མ་ལོག་པ་བག་ཆགས་བཞག་པ་རྣམས་ཀྱིས་རྟོགས་
པ་ཡིན་གྱི། མང་དུ་མཁྱེན་པ་དང་ལྡན་ཡང་དངོས་པོ་རང་གི་མཚན་ཉིད་ཀྱིས་
གྲུབ་པ་ལ་ཞེན་པའི་གྲུབ་མཐའ་སྨྲ་བ་རྣམས་ཀྱིས་རེ་ཞིག་མི་རྟོགས་པས་དེ་དག་
ལ་ཞེན་པ་དོར་བར་བྱ་བའི་ཕྱིར། ལྔ་པ་ནི། སློབ་དཔོན་ཞེས་པ་རྐང་པ་བཞི་སྟེ།
ཀླུ་སྒྲུབ་ཀྱི་ལུགས་བཟང་བདེན་གཉིས་ཕྱིན་ཅི་མ་ལོག་པ་བསྙད་པ་ལས་བྱུང་བའི་
དགེ་རྩ་གང་ཡིན་པ་དེ་ཆོས་ཅན། འབྲས་བུ་ཆེན་པོ་ཅན་ཡིན་ཏེ། འཁོར་བ་པ་
རྣམས་ཀྱིས་བདེན་གཉིས་ཕྱིན་ཅི་མ་ལོག་པ་རྟོགས་ནས་བདེ་བར་གཤེགས་པའི་
སར་བགྲོད་པའི་རྐྱེན་དུ་འགྱུར་བའི་ཕྱིར། གཉིས་པ་གང་གིས་བསྒྱུར་བའི་ཚུལ་
ནི༑ རྒྱ་གར་གྱི་ཞེས་སོགས་སོ།།
ཆོས་ཀུན་རང་བཞིན་རྡུལ་ཙམ་མེད་པ་དང༌། །བྱ་བྱེད་རྣམ་གཞག་
ལེགས་པར་འཐད་པ་ཡི། །བདེན་གཉིས་ཚད་མའི་ལམ་ལས་ལེགས་འོངས་
པའི། །ཤིན་ཏུ་རྟོགས་དཀའི་ཟླ་བའི་གཞུང་བཟང་འདི། །ཐར་པར་བགྲོད་པའི་
ལམ་གྱི་ངོ་བོ་དང་། །གྲངས་དང་གོ་རིམ་ཇི་ལྟར་ངེས་པ་དང་། ། སོ་སོའི་དོན་དང་
སྔ་ཕྱིའི་འབྲེལ་བ་སོགས། །ངེས་པའི་ཐབས་ཀྱི་དོན་བསྡུ་ལེགས་པར་བཤད། །

401
དབུ་མ་ལ་འཇུག་པའི་བསྡུས་དོན།
རྟོག་ལྡན་དང་པོར་འཇུག་པའི་ཡན་ལག་ཏུ། །གཞུང་ལུགས་འདི་ལ་མོས་པ་ཆེར་
བཞག་ཅིང་། །མཁྱེན་ལྡན་མང་དུ་ཐོས་པའི་བཤེས་གཉེན་འགས། །བསྐུལ་ཕྱིར་
གོ་སླའི་ངག་གིས་སྦྱར་ཏེ་བཤད། །དབུ་མའི་དགོངས་པ་ཤིན་ཏུ་གཏིང་དཔག་
དཀའ། །བདག་ནི་བློ་གྲོས་ཉམས་ཆུང་སྦྱངས་པ་དམན། །མ་རྟོགས་ལོག་རྟོག་དྲི་
མའི་དབང་གྱུར་ན། །དམ་པ་མཁྱེན་ལྡན་རྣམས་ཀྱིས་བཟོད་པར་མཛོད། །འདིར་
འབད་དགེ་བ་གང་ཞིག་བསགས་པ་དེས། །བདག་ཀྱང་དེང་ནས་སྐྱེ་བ་ཐམས་
ཅད་དུ། །བདེན་པ་གཉིས་ཀྱི་ལམ་ལས་མི་ཉམས་ཤིང་། །འགྲོ་བ་ཀུན་ཀྱང་དེ་
དང་མཚུངས་པར་ཤོག། །།
དབུ་མ་ལ་འཇུག་པའི་བསྡུས་པའི་དོན་འདི་ནི་མཁྱེན་རབ་དང་ཐུགས་རྗེ་
གཞན་དང་མཚུངས་པ་མེད་པས་མཐའ་ཡས་པའི་འགྲོ་བ་ལ་བདེན་པ་གཉིས་ཀྱི་
དེ་ཁོ་ན་ཉིད་ཕྱིན་ཅི་མ་ལོག་པའི་ལམ་དུ་བགྲོད་པའི་དམིགས་བུར་གྱུར་ཅིང་།
ཁྱད་པར་དུ་ཕྱི་ནང་གི་རྟེན་ཅིང་འབྲེལ་བར་འབྱུང་བའི་ཆོས་རྣམས་སྣང་དུས་ཉིད་
ནས་མིག་འཕྲུལ་ལྟ་བུར་ཐུགས་སུ་ཆུད་པའི་བླ་མ་རྗེ་བཙུན་ཆེན་པོ་སྐྱེས་མཆོག་
རེད་འདའ་བའི་ཞལ་སྔ་ནས་དང་། སྡེ་སྣོད་གསུམ་དང་རྒྱུད་སྡེ་བཞིའི་དགོངས་
པའི་དོན་མཐའ་དག་རྟེན་གྱི་གང་ཟག་གཅིག་འཚང་རྒྱ་བའི་ལམ་གྱི་ཡན་ལག་ཏུ་
འགྱུར་བ་ལ་མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མ་སྤངས་ནས་
ཚད་མའི་ལམ་ལས་ལེགས་པར་དྲངས་པའི་སྒོ་ནས་ལམ་གྱི་ཆ་ཡོངས་སུ་རྫོགས་
པ་ལ་རང་ཉིད་སྒྲུབ་པ་ཐུགས་ཉམས་སུ་བཞེས་ཤིང་། དེ་ཉིད་བརྩེབའི་སྒོ་ནས་

402 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངག་ཚིག་དྲི་མ་མེད་པས་གདུལ་བྱ་རྣམས་ལ་ལེགས་པར་འདོམས་པའི་སྒོ་ནས་
རྒྱལ་བ་རྣམས་ཀྱི་དམ་པའི་ཆོས་མ་ལུས་པ་རྒྱལ་བའི་དགོངས་པ་ཇི་ལྟ་བ་བཞིན་
དུ་འཛིན་པར་སྨོན་ལམ་ཡོངས་སུ་རྫོགས་པའི་སེམས་དཔའ་ཆེན་པོ། །བླ་མ་རྗེ་
བཙུན་བློ་བཟང་གྲགས་པའི་དཔལ་གྱི་ཞལ་སྔ་ནས་ཀྱི་བཀའ་དྲིན་ལས། བདེན་པ་
གཉིས་ཀྱི་རྣམ་པར་བཞག་པ་ལ་བློ་གྲོས་ཀྱི་སྣང་བ་ཅུང་ཟད་ཐོབ་པ་རིགས་པ་སྨྲ་
བའི་དགེ་སློང་དེར་མ་རིན་ཆེན་གྱིས། བཤད་སྒྲུབ་བསྟན་པའི་འབྱུང་གནས་
ཕྱོགས་ཐམས་ཅད་ལས་རྣམ་པར་རྒྱལ་བའི་སྡེ་འབྲོག་རི་བོ་ཆེ་དགེ་ལྡན་རྣམ་པར་
རྒྱལ་བའི་གླིང་དུ་སྦྱར་བའི་ཡི་གེ་པ་ནི་བཀའ་བཞི་པ་ཀུན་དགའ་ལེགས་པའི་
དཔལ་ལོ། །འདིས་ཀྱང་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་
པར་བྱེད་ནུས་པར་གྱུར་ཅིག །
དེ་ལྟར་༧རྒྱལ་ཚབ་ཐམས་ཅད་མཁྱེན་པ་དར་མ་རིན་ཆེན་གྱིས་མཛད་པའི་དབུ་མ་ལ་འཇུག་
པའི་སྦྱོར་ཊི ཀ་སྔ་སོར་དབུས་གཙང་དུ་པར་ལ་མ་འཁོད་པ་འདི་ཉིད་བློ་གསལ་བ་རྣམས་ལ་ཤིན་ཏུ་
ཕན་ཆེ་བར་མཐོང་སྟེ། ཁྱུ་དགེ་དཔོན་སློབ་བློ་གྲོས་རྒྱ་མཚོའི་ཕྱག་དཔེ་ལ་གཞིར་མཛད་པའི་བླ་བྲང་
བཀྲ་ཤིས་འཁྱིལ་གྱི་པར་མ་དང་། མཁས་གྲུབ་མི་ཉག་པའི་ཕྱག་དཔེར་གཞིར་མཛད་པའི་སྐུ་འབུམ་
བྱམས་པ་གླིང་གི་པར་མ་གཉིས་གོ་བསྡུར་གྱིས་ཞུས་དག་པར་བགྱིས་པའི་མ་ཕྱི་ལས་ལྕགས་རྟ་ལོར
༧རྒྱལ་ཚབ་ཐམས་ཅད་མཁྱེན་པའི་གསུང་འབུམ་ཡོངས་རྫོགས་ཀྱི་པར་གསར་བསྐྲུན་སྐབས་འདི་ཉིད་
ཀྱང་པར་དུ་བསྒྲུབས་པའོ།། །།

403
༄༅། །བདེན་གཉིས་ཀྱི་རྣམ་གཞག་དང་ལྟ་བའི་ཁྲིད་ཡིག་
རིན་པོ་ཆེའི་འཕྲེང་བ་བཞུགས་སོ།།
༧རྒྱལ་ཚབ་དར་མ་རིན་ཆེན། ༡༣༦༤-༡༤༣༢
ན་མ་
༄༅། །སྟོང་པ་རྟེན་འབྱུང་དོན་དུ་ཐུགས་ཆུད་ནས། །ཐུགས་རྗེས་
གཞན་ལ་འདོམས་མཛད་བླ་མ་ཡི། །ཞབས་པད་བཏུད་ནས་དེ་ཉིད་ཟབ་མོའི་
དོན། །མདོར་བསྡུས་ཙམ་ཞིག་ཚུལ་བཞིན་བཤད་པར་བྱ།
དེ་ལ་འདིར་བདེན་པ་གཉིས་མགོན་པོ་ཀླུ་སྒྲུབ་ཀྱིས་ཇི་ལྟར་བཀྲལ་པ་དེ་
ཉིད་ངེས་པར་བྱ་བ་ལ། གཞིའི་གནས་ལུགས་གཏན་ལ་དབབ་པ་དང་། ལམ་
བགྲོད་པའི་རིམ་པ་དང་། འབྲས་བུ་མངོན་དུ་བྱེད་པའི་ཚུལ་ལོ།།
དང་པོ་ལ། བདེན་གཉིས་ཀྱི་མཚན་གཞི་དང་། དབྱེ་བ་དང་། གཅིག་
དང་ཐ་དད་བརྟགས་པ་དང་། གྲངས་ངེས་སོ། །དང་བོ་ལ་ཀུན་རྫོབ་བདེན་པ་ནི།
ཕུང་པོ་ལ་སོགས་པ་དོན་དམ་བདེན་པ་མིན་པའི་ཆོས་ཐམས་ཅད་དོ། །དོན་དམ་
བདེན་པ་གཏན་ལ་དབབ་པ་ལ། གཞི་གང་གི་སྟེང་དུ་བཀག་ན་ཆོས་ཀྱི་བདག་
མེད་དུ་འཇོག་པའི་དགག་བྱའི་ཆོས་བདག་ངོས་བཟུང་བ་དང་། དེ་བཀག་པ་དོན་
དམ་བདེན་པར་སྒྲུབ་པ་དང་། དེ་ནས་སྒྱུ་མ་ལྟ་བུར་འཆར་ཚུལ་གྱི་དཔེ་བསྟན་
པའོ། །དང་པོ་ནི། མདོ་ལས། རྟོག་པའི་དབང་གིས་འཇིག་རྟེན་རྣམས་བཏགས་
ཏེ༑ ཞེས་གསུངས་པ་དང་། སྟོང་ཉིད་བདུན་ཅུ་པ་ལས། འཇིག་རྟེན་མ་རིག་རྐྱེན་

404
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཅན་དུ། །གང་ཕྱིར་རྫོགས་པའི་སངས་རྒྱས་གསུངས། །དེ་ཡི་ཕྱིར་ན་འཇིག་རྟེན་
འདི། །རྣམ་རྟོག་ཡིན་ཞེས་ཅིས་མི་འཐད། །ཅེས་དང་། བཞི་བརྒྱ་པ་ལས། རྟོག་
པ་མེད་པར་འདོད་ཆགས་ལ། །སོགས་ལ་ཡོད་ཉིད་ཡོད་མིན་ན། །ཡང་དག་
དོན་དང་རྟོག་པ་ཞེས། ། བློ་དང་ལྡན་པ་སུ་ཞིག་འཛིན། །ཅེས་དང་། དེའི་འགྲེལ་
པར། རྟོག་པ་ཡོད་པ་ཁོ་ནས་ཡོད་པ་དང་། རྟོག་པ་མེད་པར་ཡོད་པ་ཉིད་མེད་པ་
དེ་དག་ནི་ཐག་པ་བསྡོགས་པའི་ཆུན་པོ་ལ་སྦྲུལ་ལྟར་རང་གི་ངོ་བོས་མ་གྲུབ་པར་
ངེས་སོ། །ཞེས་གསུངས་པས། འཇིག་རྟེན་བཏགས་པ་ཙམ་གྱིས་ཡོད་པར་
གསུངས་པའི་ལྡོག་ཕྱོགས་ནི་བདེན་པར་ཡོད་པ་དང་། ཡང་དག་པར་ཡོད་པ་
དང༌། རང་བཞིན་གྱིས་ཡོད་པ་དང་། རང་གི་མཚན་ཉིད་ཀྱིས་དང་། རང་གི་ངོ༌
བོས་དང་། རང་དབང་གིས་ཡོད་པ་ཞེས་བསྙད་དོ། །དེ་ཡང་མིང་གི་ཐ་སྙད་ཀྱི་
དབང་གིས་བཞག་པ་ཙམ་མ་ཡིན་པའི་ཡོད་པ་སྟེ། རྟག་པ་མཐའ་བཟུང་གི་ཚུལ་
དུ་བདེན་ཚད་བཟུང་བའོ།།
དེ་ལ་ལྷས་སྦྱིན་ཞེས་པ་དང༌། དེའི་མིག་དང་རྣ་བ་ཞེས་སོགས་ཀྱི་ཐ་སྙད་
མཐོང་ལ། ཐ་སྙད་བཏགས་པ་ཙམ་གྱིས་མ་ཚིམ་པར་ཐ་སྙད་འཇུག་པའི་གཞི་དེ་
ལྟར་ཡིན་སྙམ་དུ་བཙལ་བ་ན། ཐ་སྙད་འཇུག་པའི་གཞི་དེ་ཐ་སྙད་དེ་མ་ཡིན་
ཞིང་། འཇུག་གཞིའི་ངོས་ནས་སྡོད་ལུགས་སུ་གྲུབ་པ་གང་ཡང་རུང་བ་ཞིག་རྙེད་
ན། བདེན་པར་གྲུབ་པ་དང་། རང་གི་ངོ་བོས་གྲུབ་པ་ཞེས་པ་ཡིན་ལ། དེ་ཡོད་
ན་གདགས་པའི་གཞི་དང་རང་བཞིན་གཅིག་དང་ཐ་དད་གང་རུང་དུ་རྙེད་དགོས་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 405
པ་ལ་མ་རྙེད་པས་རང་བཞིན་མེད་དོ། །དེས་ན་མིང་ཙམ་དང་བརྡ་ཙམ་དང་
བཏགས་པ་ཙམ་དུ་བཤད་པ་སྟེ། དཔེར་ན་ཐག་པ་བསྡོགས་པའི་ཆུན་པོ་ལ་སྦྲུལ་
ལོ་སྙམ་དུ་བཏགས་པའི་ཚེ་ཐག་པ་དེའི་ཆ་ཤས་རེ་རེ་བ་དང་། ཚོགས་པ་དང་།
རྒྱུན་དང་རྒྱུན་ཅན་གང་ཡང་སྦྲུལ་གྱི་མཚན་གཞིར་མི་རུང་ཞིང་། སྐབས་དེར་དེ་
ལས་གཞན་ཡང་སྦྲུལ་གྱི་མཚན་གཞིར་མི་རུང་ཡང་། སྦྲུལ་དུ་བཏགས་པ་ལྟར་
ཕུང་པོའི་ཚོགས་པ་དང་། ཡ་གྱལ་དང་། རྒྱུན་དང་། རྒྱུན་ཅན་གང་ཡང་གང་
ཟག་གི་མཚན་གཞིར་མི་རུང་ལ། དེ་ལས་རང་བཞིན་གཞན་ཡང་མི་རུང་བས།
ཕུང་པོ་ལ་བརྟེན་ནས་གང་ཟག་ཏུ་བཏགས་ཤིང་གང་ཟག་བྱ་བ་བྱེད་ནུས་སུ་ཡང་
གནས་པ་ཡིན་ནོ། །དཔེ་དེ་གཉིས་བཏགས་ཚུལ་མཚུངས་པ་ཡིན་གྱི་དཔེ་ལས་
སྐབས་དེར་སྦྲུལ་གྱི་མཚན་གཞི་གང་ཡང་མེད་པ་དང་མི་མཚུངས་ཏེ། ལྷས་སྦྱིན་
སོགས་གང་ཟག་གི་མཚན་གཞིར་རུང་བས་སོ།།
འོ་ན་ལྷས་སྦྱིན་གྱི་མཚན་གཞི་གང་ཡིན་སྙམ་ན། དེ་ཡང་ཐ་སྙད་བཏགས་
པ་ཙམ་གྱིས་མ་ཚིམ་པ་ཡིན་པས། དེ་ལྟར་བཙལ་བའི་ཚེ་ལྷས་སྦྱིན་ཡང་དཔྱོད་
བྱེད་དེའི་ངོར་མི་རྙེད་པས་སོ། །དེ་ཡང་ལྷས་སྦྱིན་རང་གི་ངོ་བོས་གྲུབ་པ་མ་རྙེད་
པ་ཡིན་གྱི་ལྷས་སྦྱིན་མ་རྙེད་པ་མ་ཡིན་ཏེ། དེ་ནི་ཐ་སྙད་པའི་ཚད་མས་རྙེད་དགོས་
པའི་ཕྱིར་རོ། །ལྷས་སྦྱིན་ཞེས་པའི་ཐ་སྙད་འཇུག་པའི་གཞི་དེ་ཇི་ལྟར་ཡོད་བཙལ་
བའི་ཚེ་མི་རྙེད་ན་དེ་ཡེ་མེད་དུ་འགྱུར་རོ་ཞེ་ན། དེ་ནི་རྩ་ཤེ་ལས། གལ་ཏེ་འདི་
དག་ཀུན་སྟོང་ན། །འབྱུང་བ་མེད་ཅིང་འཇིག་པ་མེད། །ཅེས་རྩོད་པ་དེ་ཉིད་འོང་

406 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བ་ཡིན་པས། །བཞི་བརྒྱ་པའི་འགྲེལ་པར། དངོས་པོ་དང་དངོས་པོར་ཡོད་པར་
སྨྲ་བ་དེའི་ལྟར་ན། ཇི་ལྟར་ཉིད་དངོས་པོ་དེའི་ཡོད་པ་དེ་སྲིད་དུ་རང་གི་ངོ་བོ་ཡང་
ཡིན་ལ། རང་གི་ངོ་བོས་མེད་ན་རི་བོང་གི་རྭ་དང་འདྲ་བར་འགྱུར་བས། དེའི་
མངོན་པར་འདོད་པ་ཐམས་ཅད་འགྲིག་དཀའ་བར་འགྱུར་རོ་ཞེས་གསུངས་པས།
རང་གི་ངོ་བོས་མེད་ན་གཏན་མེད་དང་། ཡོད་ན་རང་གི་ངོ་བོས་ཡོད་པར་འདོད་
པ་ལ། བདེན་པ་གཉིས་ཀྱི་རྣམ་གཞག་བྱས་པ་རྣམས་མེད་དེ་ཀུན་རྫོབ་རང་
ལུགས་ལ་ཁས་བླངས་ན་དོན་དམ་བདེན་པ་ཁས་བླངས་ས་མེད། དེ་ཁས་བླངས་
ན་ཅིགཤོས་ཁས་བླངས་ས་མེད་པའི་ཕྱིར་རོ།།
དེས་ན་མགོན་པོ་ཀླུ་སྒྲུབ་ཀྱིས། ཆོས་རྣམས་སྟོང་པ་འདི་ཤེས་ནས། །
ལས་དང་འབྲས་བུ་བསྟན་པ་གང་། །ངོ་མཚར་བས་ཀྱང་འདི་ངོ་མཚར། །རྨད་
བྱུང་བས་ཀྱང་འདི་རྨད་བྱུང་། །ཞེས་གསུངས་པ་ལྟར། ཆོས་རྣམས་ལ་རང་གི་
ངོ་བོས་གྲུབ་པ་རྡུལ་ཙམ་ཡང་མེད་པ་དང་། བྱ་བྱེད་ཀྱི་རྣམ་གཞག་ཐམས་ཅད་
འཐད་པ་གཉིས་ཚོགས་རང་ལུགས་ལ་འཐད་པ་སྟེ། ཆོས་རྣམས་ལ་རང་གི་ངོ་
བོས་གྲུབ་པ་མ་ཁེགས་ན། བདེན་འཛིན་གྱི་དམིགས་གཏད་བྱ་ས་མེད་པར་མི་
འགྱུར་བས། དོན་དམ་པའི་བདེན་པ་སྐྱོན་མེད་བཞག་ས་མི་འོང་ལ། རང་གི་ངོ་
བོས་གྲུབ་པ་ཁེགས་པའི་ལུགས་སུ་བྱས་ནས་བྱ་བྱེད་བཞག་ས་མ་བྱུང་ན་ཆོས་
ཐམས་ཅད་ལ་སྐུར་བ་འདེབས་པའི་ཆད་ལྟར་འགྱུར་བས་སོ། །དེས་ན་རྒྱུ་འབྲས་
རང་ལུགས་ལ་ཚད་མས་གྲུབ་པ་དང་། དེ་ཡང་རང་གི་ངོ་བོས་གྲུབ་པ་ཁོ་ན་ལ་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 407
བཞག་དགོས་པར་མཐོང་བའི་གཉིས་ཚོགས་ལ་མཁས་པ་བྱུང་ན་བདེན་གཉིས་ཀྱི་
རྣམ་གཞག་ལ་མཁས་པ་ཞེས་བྱ་བའི་གྲངས་སུ་འགྲོ་བ་ཡིན་ནོ། །སྔར་སྟོང་ཉིད་
བདུན་ཅུ་པའི་ལུང་དྲངས་པ་ལྟར། འཇིག་རྟེན་ཉེར་ལེན་གྱི་ཕུང་པོ་ལྔ་ནི་གང་ཟག་
དང་ཕུང་པོ་ལ་བདེན་པར་ཞེན་པའི་ཉོན་མོངས་ཅན་གྱི་མ་རིག་པ་ལས་བྱུང་ལ།
དེས་ཕུང་པོ་རང་གི་ངོ་བོས་གྲུབ་པར་བཏགས་ཤིང་ཞེན་པའི་སྒོ་ནས་ལས་
བསགས་ནས་བསྐྱེད་ལ། དེས་བཏགས་པ་ལྟར་གྲུབ་པ་བཀག་པ་ན། ཕུང་པོ་
མིང་གི་ཐ་སྙད་ཀྱིས་བཞག་པ་ཙམ་རྟོག་བཏགས་སུ་ཁོང་དུ་ཆུད་པར་འགྱུར་རོ།།
གཉིས་པ་ནི། གང་ཟག་གི་བདག་འཛིན་དང་། ཆོས་ཀྱི་བདག་འཛིན་
གྱིས་ཇི་ལྟར་བཏགས་པ་ལྟར་གྲུབ་པ་བཀག་པ་ནི་དོན་དམ་བདེན་པ་སྟེ། དེ་ལ་
དམིགས་ཏེ་སྒོམས་པས་ཉོན་མོངས་པ་དང་ཤེས་བྱའི་སྒྲིབ་པའི་ས་བོན་མཐའ་དག་
ཟད་པར་འགྱུར་བའི་ཕྱིར། དེ་ཡང་གང་ཟག་གི་བདག་འཛིན་གྱིས་གང་ཟག་དེ་
ལ་དམིགས་ནས་རང་གི་ངོ་བོས་ཡོད་པར་བཟུང་ལ། ཆོས་ཀྱི་བདག་འཛིན་གྱིས་
གཞི་ཕུང་པོ་ལ་དམིགས་ནས་རང་གི་ངོ་བོས་གྲུབ་པར་བཟུང་ངོ༌། །གང་ཟག་དང་
ཕུང་པོ་རང་གི་ངོ་བོས་ཡོད་པ་བཀག་ཙམ་དེ་ལ་དོན་དམ་བདེན་པ་ཞེས་བྱའོ། །
རང་གི་ངོ་བོས་གྲུབ་པ་ཀུན་རྫོབ་ཏུ་ཡོད་པ་ཡིན་གྱི། དེ་ཡོད་ན་བདེན་གྲུབ་ཏུ་ཇི་
ལྟར་འགྱུར་ཞེ་ན། ཐ་སྙད་དུ་ཡོད་པའི་ལྡོག་ཕྱོགས་ཀྱི་ཡོད་པ་དོན་དམ་དུ་ཡོད་པ་
ཡིན་པས། ཐ་སྙད་དུ་ཡོད་པའི་དོན་ནི་མིང་གི་ཐ་སྙད་ཀྱིས་བཞག་པའི་ཡོད་པ་
ཙམ་ཡིན་གྱི་ཐ་སྙད་འཇུག་པའི་གཞི་ཇི་ལྟར་ཡོད་བཙལ་ན་མི་རྙེད་པ་ཡིན་པས་

408
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རང་གི་མཚན་ཉིད་ཀྱིས་ཡོད་ན་ཐ་སྙད་འཇུག་པའི་གཞི་ཇི་ལྟར་ཡོད་བཙལ་བའི་ཚེ་
དཔྱོད་བྱེད་ཀྱི་ངོར་རྙེད་པས་ཁྱབ་པའི་ཕྱིར།
གསུམ་པ་ནི། ཆུ་ཟླ་དང་རྨི་ལམ་དང་སྒྱུ་མ་ལ་སོགས་པ་ལྟར་རང་གི་ངོ་
བོས་མ་གྲུབ་བཞིན་དུ་རང་གི་ངོ་བོས་གྲུབ་པར་སྣང་བས་སྣང་སྟོང་གཉིས་ཚོགས་
ཀྱི་སྒྱུ་མ་ལྟ་བུ་ཞེས་བྱའོ། །དཔེར་ན་མེ་ལོང་གི་ནང་དུ་བྱད་བཞིན་གྱི་གཟུགས་
བརྙན་ཤར་བའི་ཚེ་གཟུགས་བརྙན་གྱི་ཆ་འདི་བྱད་བཞིན་དུ་སྣང་ལ་ཆ་གཞན་བྱད་
བཞིན་དུ་མི་སྣང་བའི་ཁྱད་པར་ཅུང་ཟད་ཀྱང་མེད་པར་ཆ་ཐམས་ཅད་ཀྱི་ཐམས་
ཅད་དུ་བྱད་བཞིན་གྱི་ཆ་དེ་དང་དེར་སྣང་ལ། སྡོད་ལུགས་ལ་གཟུགས་བརྙན་གྱི་
ཆ་གང་དུ་ཡང་མ་གྲུབ་པ་ལྟར་སྔོན་པོ་ལྟ་བུ་དེ་འཛིན་དབང་ཤེས་ལ་རང་གི་ངོ་
བོས་གྲུབ་པར་མི་སྣང་བའི་ཆ་ཅུང་ཟད་ཙམ་མེད་ཀྱང་། རང་གི་ངོ་བོས་གྲུབ་པའི་
ཆ་ཡང་ཅུང་ཟད་ཙམ་མེད་པས་སྒྱུ་མ་ལྟ་བུ་སྟེ། དེ་བཞིན་དུ་ཐམས་ཅད་ལ་ཤེས་
པར་བྱའོ། །མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་མ་གྲུབ་
པར་རྒན་པོ་བརྡ་བྱང་གི་ཐ་སྙད་པའི་ཚད་མས་ཀྱང་གྲུབ་ལ། དེ་ནི་རྫུན་པ་རགས་
པ་ཙམ་ཞིག་ཁོང་དུ་ཆུད་པ་ཡིན་གྱི་ཕྲ་མོ་ཁོང་དུ་ཆུད་པ་ནི་མ་ཡིན་ནོ། །དེ་ལ་ནི།
བྱད་བཞིན་དུ་སྣང་བ་དེ་ཉིད་རང་གི་ངོས་ནས་ཚུགས་ཐུབ་ཏུ་གྲུབ་པས་སྟོང་པར་
རྟོགས་དགོས་ལ། དེ་ལྟར་རྟོགས་ནས་བྱད་བཞིན་དུ་སྣང་བ་ལ་བལྟས་པའི་ཚེ་
ཡང་ཚུགས་ཐུབ་ཏུ་སྣང་ལ། དེ་ཉིད་སྣང་བ་ལྟར་ཐ་སྙད་དུ་ཚུགས་ཐུབ་ཏུ་གྲུབ་བོ་
སྙམ་ན། དེ་ནི་ཐ་སྙད་དུ་རང་མཚན་ཁས་ལེན་པའི་ཕྱོགས་ཡིན་པས་འདིར་དེ་མི་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། D9
འདོད་དོ།།
ཤེར་ཕྱིན་གྱི་མདོ་ལས། གཟུགས་སྟོང་པའོ། །སྟོང་པ་ཉིད་གཟུགས་
སོ༑ ༑ཞེས་གསུངས་པའི་དོན། གཟུགས་རང་གི་ངོ་བོས་གྲུབ་པས་སྟོང་པར་ཁོང་
དུ་ཆུད་པའི་ཚེ་དེའི་བྱེད་པ་མ་ཉམས་པའི་ངང་ནས་གཟུགས་ལ་སྡོད་ལུགས་ཇི་
ལྟར་ཡོད་བལྟས་པའི་ཚེ་གཟུགས་རང་གི་ངོས་ནས་ནམ་མཁའ་ལ་འཇའ་ཡལ་བ་
ལྟར་སོང་ནས། རང་གི་ངོ་བོས་གྲུབ་པ་ཅུང་ཟད་ཀྱང་མེད་པ་གཅིག་ལ་གཟུགས་
སུ་བཏགས་པར་ཟད་འདུག་སྙམ་པ་དང་། དེ་འདྲ་ཞིག་ཐ་སྙད་པའི་བློ་ལ་སྣང་
བའོ་སྙམ་དུ་ཤེས་ཤིང་། བསྐྱེད་བྱ་སྐྱེད་བྱེད་ལ་སོགས་པའི་བྱ་བྱེད་ཐམས་ཅད་དེ་
འདྲ་ཞིག་ཁོ་ན་ལ་བཞག་དགོས་པར་ཚད་མས་ལེགས་པར་ཁོང་དུ་ཆུད་པ་ཞིག་
བྱུང་ན་དབུ་མ་ཐལ་འགྱུར་བའི་ལྟ་བ་རྟོགས་པ་ཞེས་བྱ་བའི་གྲངས་སུ་འགྲོ་བར་
ཤེས་པར་བྱའོ། །དེ་ལྟར་བརྟགས་པའི་ཚེ་གཟུགས་རང་གི་ངོས་ནས་གྲུབ་པའི་བློ་
རྩེ་གཏད་པ་ཞིག་བྱུང་ན། ད་དུང་སྟོང་པ་རྟེན་འབྱུང་གི་དོན་དུ་ཁོད་དུ་ཆུད་པ་མ་
ཡིན་ནོ།།
གཉིས་པ་ནི། འཇུག་པ་ལས། རབ་རིབ་མཐུ་ཡིས་སྐྱཤད་ལ་སོགས་
པའི། །ངོ་བོ་ལོག་པ་གང་ཞིག་རྣམ་བཏགས་པ། །ཞེས་སོགས་དང་། སྤྱོད་
འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །
ཅེས་གསུངས་པ་རྣམས་དོན་གཅིག་པས། དེའི་དོན་རྐང་པ་སྔ་མ་བསྒྲུབ་བྱར་བྱས་
ནས། རྐང་པ་ཕྱི་མ་སྒྲུབ་བྱེད་དུ་བྱེད་པ་མ་ཡིན་ནོ། །དེ་ནི་དོན་དམ་བདེན་པ་ཤེས་

41)
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བྱ་མ་ཡིན་པར་འདོད་པའི་ལུགས་ཡིན་ལ་ཕྱིན་ཅི་ལོག་ཏུ་ཤེས་པར་བྱའོ། །དེའི་
བློ་ཞེས་པ་ཡུལ་རྒྱངས་ཆེད་དུ་སྣང་བའི་གཉིས་སྣང་ཅན་གྱི་བློ་ལ་བྱ་ལ། དོན་
ནི༑ རང་བཞིན་གྱིས་སྟོང་པ་དོན་དམ་བདེན་པར་མཚོན་པ་ལ། ཤེས་བྱ་གང་ཟག་
གི་རང་འཇལ་བའི་མངོན་སུམ་ཚད་མ་དེ་ལ་རང་ཉིད་གཉིས་སུ་སྣང་བའི་སྒོ་ནས་
རྟོགས་པར་བྱ་བ་མ་ཡིན་པ་ཞེས་བྱ་ལ། ཤུགས་ལ་རང་འཇལ་བའི་མངོན་སུམ་
ཚད་མས་ཆུ་ལ་ཆུ་བཞག་པའི་ཚུལ་གྱིས་རྟོགས་བྱ་ཡིན་པར་གོ་ནུས་སོ། །སངས་
རྒྱས་ཀྱི་མཉམ་གཞག་ཡེ་ཤེས་དེས་ཇི་ལྟ་བ་གཉིས་སྣང་ནུབ་པའི་ཚུལ་གྱིས་འཇལ་
ཡང་ཇི་སྙེད་པ་གཉིས་སྣང་གི་ཚུལ་དུ་འཇལ་བས། དོན་དམ་བདེན་པ་འཇལ་བའི་
མངོན་སུམ་ཚད་མ་ལ་གཉིས་སྣང་མེད་པས་ཁྱབ་པ་མ་ཡིན་ནོ།།
ཀུན་རྫོབ་བདེན་པའི་མཚན་ཉིད་ནི། རང་ཉིད་དངོས་སུ་རྟོགས་པའི་ཚད་
མ་དེ་ལ་རང་ཉིད་གཉིས་སུ་སྣང་བའི་སྒོ་ནས་རྟོགས་པར་བྱའོ། །དེས་ན་སངས་
རྒྱས་ཀྱི་ཇི་ལྟ་བ་མཁྱེན་པའི་ཡེ་ཤེས་དེས་དོན་དམ་བདེན་པ་ཆུ་ལ་ཆུ་བཞག་གི་
ཚུལ་དུ་རྟོགས་ལ། ཀུན་རྫོབ་བདེན་པ་རང་ལས་ཐ་དད་དུ་སྣང་བའི་སྒོ་ནས་
རྟོགས་པར་བྱ་བ་ཡིན་ནོ།།
དོན་དམ་བདེན་པ་འཇལ་བའི་ཡུལ་ཅན་ལ། རྣམ་གྲངས་པའི་དོན་དམ་
དང་། རྣམ་གྲངས་མ་ཡིན་པའི་དོན་དམ་གཉིས་ཡོད་པའི་དབང་གིས་དོན་དམ་
བདེན་པ་ཡང་བློ་ངོ་ལ་ལྟོས་ནས་གཉིས་སུ་དབྱེ་བ་ཡིན་གྱི། རིག་ཤེས་རྗེས་
དཔག་གི་གཞལ་བྱར་གྱུར་པའི་མྱུ་གུ་བདེན་མེད་ལྟ་བུ་རྣམ་གྲངས་པའི་དོན་དམ་
…༧

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 411
བདེན་པ་ཡིན་གྱི། དོན་དམ་བདེན་པ་མཚན་ཉིད་པ་མ་ཡིན་པར་སྨྲ་བ་ནི་རྣམ་པ་
ཐམས་ཅད་དུ་མི་རིགས་པར་ཤེས་པར་བྱའོ། །དེས་ན་རིག་ཤེས་རྗེས་དཔག་དེས་
བདེན་པའི་སྤྲོས་པ་ཆོད་ཀྱང་རྟགས་ཀྱི་དགག་བྱ་སྣང་བ་དང་དོན་དམ་བདེན་པ་
གཉིས་སུ་སྣང་བའི་སྤྲོས་པ་མ་ཆོད་པས་རྣམ་གྲངས་པའི་དོན་དམ་པ་ཞེས་བྱ་
ལ༑ འཕགས་པའི་མཉམ་གཞག་གི་ངོར་སྤྲོས་པ་དེ་དག་རྣམ་པ་ཐམས་ཅད་དུ་
ལོག་པས་རྣམ་གྲངས་པ་མ་ཡིན་པའི་དོན་དམ་པ་ཞེས་བྱའོ། །དེས་ན་དོན་དམ་
བདེན་པ་བློ་ངོ་གཉིས་ལ་ལྟོས་ནས་རྣམ་གྲངས་པ་དང༌། རྣམ་གྲངས་པ་མ་ཡིན་
པའི་དོན་དམ་བདེན་པ་ཞེས་བྱའོ།།
ཀུན་རྫོབ་བདེན་པ་ལ་གཉིས་སུ་ཕྱེ་བ་ཡང་། ཐ་སྙད་པའི་བློ་ངོ་ལ་ལྟོས་
ནས་ཡང་དག་ཀུན་རྫོབ་དང་ལོག་པའི་ཀུན་རྫོབ་ཅེས་བསྙད་པ་ཡིན་གྱི། དབུ་མ་པ་
རང་གི་ལུགས་ལ། བུམ་སོགས་ཡང་དག་ཀུན་རྫོབ་ཏུ་གྲུབ་པ་མ་ཡིན་ཏེ། བདེན་
པར་གྲུབ་པ་ཐ་སྙད་དུ་ཡང་མི་བཞེད་པའི་ཕྱིར་རོ། །དེས་ན་བུམ་པ་དང་སྣམ་བུ་
ལ་སོགས་པ་སྟོང་ཉིད་མ་རྟོགས་པར་དེ་སྣང་དང་དེ་རྟོགས་ཀྱི་ཚོགས་པ་ཐ་སྙད་
པའི་མངོན་སུམ་ཚད་མས་རྟོགས་མི་ནུས་པའི་རིགས་སུ་གནས་པ་དེ་དག་ནི།
འཇིག་རྟེན་པའི་བློ་ཀུན་རྫོབ་པའི་ངོར་བདེན་པར་གྲུབ་པ་ཞེས་བསྙད་ལ། མེ་ལོང་
གི་ནང་གི་བྱད་བཞིན་གྱི་གཟུགས་བརྙན་སོགས་སྔ་མ་དེ་དག་ལས་ལོག་སྟེ་རྟོགས་
ནུས་པའི་རིགས་སུ་གནས་པ་དེ་དག་ནི་འཇིག་རྟེན་པའི་བློ་ཀུན་རྫོབ་པའི་ངོར་རྫུན་
པ་ཞེས་བསྙད་དོ།།

412
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཞི་པ་ནི། འཇུག་པ་ལས། དངོས་ཀུན་ཡང་དག་རྫུན་པ་མཐོང་བ་
ཡིས། །དངོས་སྙེད་ངོ་བོ་གཉིས་ནི་འཛིན་པར་འགྱུར། །ཞེས་ཕྱི་ནང་གི་དངོས་པོ་
རྣམས་ངོ་བོ་གཉིས་གཉིས་འཛིན་པར་གསུངས་ཏེ། ཐ་སྙད་པའི་ཚད་མས་རྙེད་
པའི་ངོ་བོ་དང་། །དོན་དམ་པའི་ཚད་མས་རྙེད་པའི་ངོ་བོ་ཡོད་ལ། ངོ་བོ་ཐ་དད་
ཡིན་ན། མདོ་སྡེ་དགོངས་འགྲེལ་ལས་གནོད་བྱེད་བཞི་བཀོད་པ་སོགས་ཀྱིས་
གནོད་པས་ངོ་བོ་གཅིག །ལྡོག་པ་གཅིག་ཡིན་ན་དེར་བཤད་པའི་གནོད་བྱེད་བཞི་
འབབ་པས་ངོ་བོ་གཅིག་ལ་ལྡོག་པ་ཐ་དད་ཡིན་གྱི། བདེན་པའི་གཅིག་དང་ཐ་དད་
ཙམ་ལས་གྲོལ་བར་སྨྲ་བ་ནི་དབུ་མ་རང་ལུགས་ལ་ཁས་བླང་རྒྱུ་ཅུང་ཟད་ཀྱང་
མེད་པར་འདོད་པའི་ལུགས་ཡིན་པས་རྣམ་པ་ཐམས་ཅད་དུ་མི་རིགས་པར་ཤེས་
པར་བྱའོ།།
ལྔ་པ་ནི། ཤེས་བྱ་ཙམ་གཞིར་བྱས་པ་ལ། བསླུ་བའི་དོན་ཅན་དང་། མི་
སླུ་བའི་དོན་ཅན་གཉིས་གཅིག་རྣམ་པར་བཅད་པ་ན་ཅིག་ཤོས་ཡོངས་སུ་གཅོད་
དགོས་ལ། གཅིག་ཡོངས་སུ་གཅོད་པ་ན་ཅིག་ཤོས་རྣམ་པར་བཅད་དགོས་པས་：..
བདེན་པ་གཉིས་སུ་གྲངས་ངེས་པ་ཡིན་ནོ། །དོན་དམ་བདེན་པ་ཞེས་པའི་ཚིག་
ཟུར་གྱི་བདེན་པ་ཞེས་པ་མི་སླུ་བའི་དོན་ཡིན་གྱི་བདེན་པར་གྲུབ་པའི་དོན་མ་ཡིན་
ནོ། །དེ་ཡང་རང་ཉིད་འཇལ་བའི་མངོན་སུམ་ཚད་མ་ལ་རང་གི་སྡོད་ལུགས་
ལས་ལོག་པར་སྣང་ནས་ཡོངས་སུ་འཁྲིད་ཅིང་འཁྲུལ་པ་མི་སྲིད་ལ། སྣམ་བུ་
སོགས་ལ་དེ་ལྟ་བུ་ཡོད་པའི་ཕྱིར་རོ། །མདོར་བསྡུ་ན་གཞིའི་ལྟ་བ་གཏན་ལ་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 13
འབེབས་པའི་ཚེ། མཚན་འཛིན་གྱི་དམིགས་གཏད་རྡུལ་ཙམ་ཡང་མེད་པར་
རྟོགས་པ་དང་། བྱ་བྱེད་ཐམས་ཅད་འཐད་ཅིང་། དེ་ཡང་ཚད་མའི་ལམ་ནས་
ལེགས་པར་འདྲེན་ནུས་པ་ཞིག་བྱུང་ན། གཞིའི་ལྟ་བ་མཐར་ཐུག་གཏན་ལ་ཕབས་
ཞེས་བྱ་བ་ཡིན་གྱི། བུམ་སྣམ་སོགས་རང་ལུགས་ལ་ཁས་བླངས་ན་མཚན་འཛིན་
གྱི་དམིགས་གཏད་བཀག་པའི་དོན་དམ་བདེན་པ་རང་ལུགས་ལ་བཞག་ས་མི་
འོང་ལ། དེ་བཞག་ན་ཀུན་རྫོབ་བདེན་པ་རང་ལུགས་ལ་ཁས་བླངས་ས་མེད་པའི་
འཐག་མཁན་གྱི་རྐང་པ་བཞིན་དུ། སོང་ན་ལྟ་བའི་གོལ་ས་ཆེན་པོ་ལ་གནས་པར་
ཤེས་པར་བྱའོ།།
གཉིས་པ་ནི། རྩ་བ་ཤེས་རབ་ཀྱི་དགོངས་འགྲེལ་གྱི་སྔ་འགྲེལ་དུ༑ ཚིག་
གསལ་ལས། མགོན་པོ་ཀླུ་སྒྲུབ་ཀྱིས། དབུ་མ་ལ་འཇུག་པའི་མཆོད་བརྗོད་ཀྱི་
སྐབས་སུ་བསྟན་པའི་ལམ་གྱི་རིམ་པ་ཐོག་མར་མངོན་དུ་མཛད་ནས། མཐར་
ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ཕྱིན་ཅི་མ་ལོག་པར་ཐུགས་སུ་ཆུད་པར་
གསུངས་པ་ལྟར། ཚོགས་སྦྱོར་གྱི་སྐབས་སུ་སྙིང་རྗེ་ཆེན་པོ་རྣམ་པ་གསུམ་
དང་། དེས་ཀུན་ནས་བསླངས་པའི་ཀུན་རྫོབ་བྱང་ཆུབ་ཀྱི་སེམས་དང་། མཐའ་
གཉིས་དང་བྲལ་བར་རྟོགས་པའི་གཉིས་སུ་མེད་པའི་བློ་གསུམ་པོས་ལམ་གྱི་གཞི་
བཟུང་ནས། འབྲས་བུའི་སྐབས་ཀྱི་ཡེ་ཤེས་སྡེ་ཚན་ཉེར་གཅིག་གི་རིགས་མ་ལུས་
པ་ཉམས་སུ་བླངས། དེ་ནས་ས་བཅུའི་སྐབས་སུ་སྦྱིན་པ་ལ་སོགས་པའི་ཕ་རོལ་
ཏུ་ཕྱིན་པ་བཅུ་རྫོགས་པར་བྱས་ནས་ལམ་བགྲོད་པ་ཡིན་ཏེ། རིགས་པ་དྲུག་ཅུ་

414
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་བསྔོ་བའི་སྐབས་དང་། རྩ་བ་ཤེས་རབ་ཀྱི་མདོར་བསྟན་རྒྱས་བཤད་ཀྱི་
སྐབས་སུ་བསྟན་པ་ལྟར། ཕུང་པོ་དང་གང་ཟག་ཆོས་ཅན། རང་བཞིན་གྱིས་སྟོང་
སྟེ༑ རྟེན་འབྲེལ་ཡིན་པའི་ཕྱིར། ཞེས་པའི་གཏན་ཚིགས་གཅིག་པོ་དེའི་རྟགས་
ཀུན་རྫོབ་ཀྱི་བདེན་པ་དང་། བསྒྲུབ བ་བྱ་དོན་དམ་པའི་བདེན་པ་ཡིན་ཞིང་། དེ་དག་
ཚད་མས་རྟོགས་པ་ན་གཞི་བདེན་གཉིས་གཏན་ལ་ཕེབས་པ་ཡིན་ལ། ཕྱོགས་
ཆོས་རྟོགས་པའི་བློ་དེ་ཉིད་རྒྱས་པར་ན། རྟེན་འབྲེལ་གྱི་འདོར་ལེན་ཚུལ་བཞིན་
བྱེད་པའི་བློར་འགྱུར་ཞིང་། དེ་གོམས་པ་ལས་ཐབས་བསོད་ནམས་ཀྱི་ཚོགས་སུ་
འགྱུར་རོ། །ཐབས་ལས་བྱུང་བ་བསྒྲུབ་བྱ་རྟོགས་པའི་བློ་དེ་ཉིད་སྔར་གྱི་ཐབས་
ཀྱིས་བརྒྱན་ནས་གོམས་པར་བྱས་པ་ལས་ཡེ་ཤེས་ཀྱི་ཚོགས་སུ་འགྱུར་ལ། ལམ་
ཚོགས་གཉིས་གོམས་པར་བྱས་པ་ལས་འབྲས་བུ་ཆོས་སྐུ་དམ་པ་དང༌།
གཟུགས་སྐུ་དམ་པ་གཉིས་ཐོབ་པར་འགྱུར་བ་ཡིན་ནོ། །གཞི་བདེན་གཉིས་ཟུང་དུ་
འཇུག་པ་དེ་འཕྱུགས་ན། ལམ་ཚོགས་གཉིས་དང་། འབྲས་བུ་སྐུ་གཉིས་
འཕྱུགས་པ་ཡིན་པས། རྟེན་འབྲེལ་རང་ལུགས་ལ་ཁས་མི་ལེན་པ་དང་། མཉམ་
གཞག་ན་བློ་མེད་པ་དང་། གཟུགས་སྐུ་གདུལ་བྱའི་གཞན་སྣང་ཁོ་ན་ལ་སྐྱེལ་བ་
སོགས་འབྱུང་བ་ཡིན་ནོ།།
སྔར་གོང་དུ་བཤད་པའི་དགག་བྱ་ཕྲ་མོ་བཀག་པའི་སྟོང་པ་ཉིད་དོན་དམ་
བདེན་པ་དེ་མ་རྟོགས་པར་ཉན་ཐོས་དང་རང་རྒྱལ་རྣམས་ཀྱིས་ཀྱང་སྲིད་པ་ལས་
བྷི༔
 གྲོལ་མི་ནུས་པ་མགོན་པོ་ཀླུ་ཀླུ་སྒྲུབ་ཀྱི་དགོངས་པ་ཡིན་པར་སློབ་དཔོན་སངས་རྒྱས་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 415
བསྐྱངས་དང་། ཞི་བ་ལྷ་དང་ཟླ་བ་གྲགས་པ་སོགས་བཞེད་དོ། ། ཁ་ཅིག་ཉན་ཐོས
ལ་ཆོས་ཀྱི་བདག་མེད་རྟོགས་པ་ཡོད་པར་ཁས་ལེན་བཞིན་དུ། གང་ཟག་དང་
ཕུང་པོ་བདེན་འཛིན་ཤེས་སྒྲིབ་ཏུ་བྱེད་པ་ནི་མཐའ་ལེགས་པར་མ་ཆོད་པ་ཡིན་ཏེ།
བདེན་སྟོང་མངོན་སུམ་དུ་རྟོགས་པ་དང་། རྟོགས་ཟིན་གོམས་པར་བྱས་བཞིན་དུ་
བདེན་འཛིན་ཀུན་བརྟགས་དང་ལྷན་སྐྱེས་གང་གི་ཡང་ས་བོན་མི་སྤོང་བར་འདོད་
པ་ནི་རིགས་པའི་ལམ་ལས་འདས་པ་ཡིན་ནོ། །ཡང་ན་དེ་དག་གིས་ཀྱང་ཤེས་
སྒྲིབ་ཀྱི་ས་བོན་སྤངས་པར་ཁས་ལེན་དགོས་སོ། །དེས་ན་བདེན་འཛིན་ཉོན་སྒྲིབ་
དང་། དེ་ཡང་ཉན་ཐོས་དགྲ་བཅོམ་པ་དང་། ས་བརྒྱད་པ་ཐོབ་པ་ན་ཟད་པ་
སྤངས་པ་ཡིན་ནོ། །བདེན་འཛིན་གྱི་བག་ཆགས་དང་། དངོས་པོ་བདེན་པར་སྣང་
བའི་གཉིས་སྣང་འཁྲུལ་པའི་ཆ་ཤེས་སྒྲིབ་ཏུ་བཞེད་ལ། ཉོན་མོངས་པའི་བག་
ཆགས་ཡིན་ན་ཉོན་མོངས་པའི་ས་བོན་ཡིན་མི་དགོས་སོ།།
གསུམ་པ་ནི། འབྲས་བུའི་དུས་ན་མཉམ་རྗེས་འགལ་མི་འགལ་དཔྱད་པ་
དང༌། གཟུགས་ཀྱི་སྐུ་ཇི་ལྟར་འགྲུབ་པའི་ཚུལ་གཉིས་ཀྱིས་ཤེས་པར་བྱའོ། །དང་
པོ་ནི། སློབ་ལམ་ན་ཀུན་རྫོབ་དང་དོན་དམ་པའི་བདེན་པ་གཉིས་གཅིག་མངོན་
སུམ་དུ་རྟོགས་པའི་བློ་དེ་ཉིད་ཀྱིས་ཅིག་ཤོས་མངོན་སུམ་དུ་རྟོགས་མི་ནུས་པས་
མཉམ་གཞག་དང་རྗེས་ཐོབ་གཞི་མཐུན་དུ་འདུར་མི་རུང་བ་ཡིན་ནོ། །དེ་ཡང་
བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པ་ལས་ཡིན་
ནོ༑ ༑ ས་བཅུ་རྒྱུན་གྱི་ཐ་མའི་བར་ཆད་མེད་ལམ་གྱི་ཚེ་སྟོང་ཉིད་ལ་མཉམ་པར་

46
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཞག་བཞིན་པའི་ངང་ནས་དེའི་སྐད་ཅིག་གཉིས་པ་ལ་ཆོས་ཀྱི་སྐུ་མངོན་དུ་བྱེད་པ་
ཡིན་ལ། དེའི་ཚེ་ཤེས་སྒྲིབ་ཟད་པར་སྤངས་པའི་སྟོབས་ཀྱིས་ཇི་ལྟ་བ་མངོན་སུམ་
དུ་མཁྱེན་པའི་བློ་དེ་ཉིད་ཀྱིས་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་
བཞག་པ་ལྟར་མངོན་སུམ་དུ་རྟོགས་ལ། དེས་ཀྱང་ཇི་ལྟ་བ་མངོན་སུམ་དུ་རྟོགས་
པས་ཇི་ལྟ་བ་དང་ཇི་སྙེད་པ་མཁྱེན་པ་གཉིས་གཞི་མཐུན་དུ་འདུ་བ་ཡིན་ནོ། །ཤེས་
བྱ་ཇི་སྙེད་པ་རྟོགས་པའི་ཆ་ནས་རྗེས་ལ་ཐོབ་པ་ཞེས་བྱའི། །མཉམ་གཞག་ལས་
ངོ་བོ་ཐ་དད་པའི་རྗེས་ཐོབ་ནི་མེད་དོ། ། ས་བཅུ་རྒྱུན་མཐའི་བར་ཆད་མེད་ལམ་གྱི་
དུས་ན་གནས་ངན་ལེན་གྱི་དྲི་མ་ཕྲ་མོ་མེད་ཀྱང་དེ་སྤངས་པའི་རྣམ་གྲོལ་ལམ་མ་
སྐྱེས་པས་ཟད་པར་སྤངས་པ་མ་ཡིན་ནོ། །གང་དག་དེའི་དུས་ན་གནས་ངན་ལེན་
གྱི་དྲི་མ་ཕྲ་མོ་མེད་ན་རྫོགས་པའི་སངས་རྒྱས་སུ་འགྱུར་སྙམ་ནས་ཡོད་པར་འདོད་
ཅིང་། མཐོང་ལམ་ཆོས་བཟོད་བར་ཆད་མེད་ལམ་གྱི་དུས་ན་རང་གི་ངོས་སྐལ་གྱི་
སྤང་བྱ་དེའི་ས་བོན་མེད་པར་འདོད་པ་ནི། སྤང་བྱ་དགག་འགྱུར་གྱིས་སྤོང་བ་
དང༌། སྐྱེ་འགྱུར་གྱིས་སྤོང་བའི་གྲུབ་མཐའ་འགལ་བ་གཞི་མཐུན་དུ་ཁས་ལེན་པ་
ཡིན་ནོ།།
གཉིས་པ་ནི། ས་བཅུ་རྒྱུན་གྱི་ཐ་མའི་གནས་སྐབས་ཀྱི་མཚན་དཔེས་སྤྲས་
པའི་སྐུ་དེ་ཉིད་ཀྱི་རིགས་འདྲ་ཕྱི་མ་དྲི་མ་མཐའ་དག་ཟད་པའི་ཚེ་ལོངས་སྤྱོད་
རྫོགས་པའི་སྐུར་འགྱུར་བ་ཡིན་ནོ། ། ཡེ་ཤེས་ཀྱི་ཆོས་ཀྱི་སྐུ་དང་། ལོངས་སྤྱོད་
རྫོགས་པའི་སྐུ་གཉིས་དངོས་རྒྱུ་ཚོགས་པ་ཚར་གཅིག་ལ་རགས་ལས་ཀྱི་འབྲེལ་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 417
བ་གྲུབ་པ་ཡིན་ལ། དུས་ཅིག་ཅར་དུ་མངོན་དུ་བྱེད་པ་ཡིན་ནོ། །མཆོག་གི་སྤྲུལ་
པའི་སྐུ་མངོན་དུ་བྱེད་པའི་ནུས་པ་དུས་མཉམ་དུ་ཐོབ་ཀྱང་མངོན་དུ་འགྱུར་བ་ནི་
ལོངས་སྤྱོད་རྫོགས་པའི་སྐུས་བདག་རྐྱེན་མཛད་པ་ལ་ལྟོས་པ་ཡིན་ནོ། །སངས་
རྒྱས་ཀྱི་ཡེ་ཤེས་དེ་ཉིད་ལོངས་སྤྱོད་རྫོགས་པའི་སྐུ་དང་མཆོག་གི་སྤྲུལ་པའི་སྐུར་
ཤར་བ་ཡིན་གྱི། རྡུལ་ཕྲ་རབ་བསགས་པའི་ངོ་བོ་ནི་མ་ཡིན་ནོ། །སངས་རྒྱས་
རང་རྒྱུད་ཀྱིས་བསྡུས་པའི་སྐུ་གསུམ་མེད་པར་གཟུགས་སྐུ་གདུལ་བྱའི་སྣང་ངོ་ཁོ་
ན་ལ་འཇོག་པ་ནི་བསོད་ནམས་ཀྱི་ཚོགས་རྫོགས་པ་འབྲས་བུ་མེད་པ་ལ་སོགས་
པའི་གནོད་པ་ཤིན་ཏུ་མང་ཞིང་། གཞིའི་ལྟ་བ་གཏན་ལ་འབེབས་པའི་ཚེ་རྟེན་
འབྲེལ་རང་ལུགས་ལ་ཁས་བླང་པ་མེད་པར་གཞན་ངོ་ཁོ་ན་ལ་སྐྱེལ་བ་སོགས་
ཀྱིས་ནོངས་པ་ཡིན་ནོ། །དེས་ན་གཞིའི་བདེན་པ་གཉིས་ཟུང་དུ་འཇུག་པ་དང་།
ལམ་ཚོགས་གཉིས་ཟུང་དུ་འཇུག་པ་དང་། འབྲས་བུ་ཆོས་གཟུགས་གཉིས་ཟུང་
དུ་འཇུག་པའི་ཚུལ་རིགས་པའི་ལམ་ནས་དྲངས་པ། དབུ་མ་པ་རང་གི་ལུགས་
ལ་གྲུབ་པའི་ཚུལ་ལ་མཁས་པར་བྱའོ།།
འཕགས་མཆོག་བྱེ་བས་བགྲོད་པའི་པའི་ལལམ་བཟང་པོ། །གསུང་རབ་ཀུན་
གྱི་སྙིང་པོ་ཟླ་མེད་བ། །ཀླུ་སྒྲུབ་ཞབས་ཀྱི་བཞེད་པ་དྲི་མེད་པ། །སློབ་དཔོན་
གསུམ་གྱིས་ཇི་ལྟར་བཀྲལ་བ་ལྟར། །རྗེ་བཙུན་བླ་མའི་གསུང་ཟེར་འབའ་ཞིག་
ལས། །རིགས་པ་སྨྲ་བ་དར་མ་རིན་ཆེན་གྱིས། །ལུང་རིགས་མཆོག་ཏུ་གཞོལ་
བའི་བློ་གྲོས་ཅན། །རིན་ཆེན་ཆོས་རྒྱལ་ཆེད་དུ་སྦྱར་བ་ཡིན། །འདིར་འབད་དགེ་

418 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བ་རབ་དཀར་དྲི་མེད་དེས། །འགྲོ་ཀུན་རྟེན་འབྱུང་ཟབ་མོའི་དོན་རྟོགས་ནས། །
མི་ཤེས་མུན་པའི་ཚོགས་རྣམས་རབ་བཅོམ་སྟེ། །ཡེ་ཤེས་མཆོག་གི་སྣང་བ་རྒྱས་
པར་ཤོག །འདིས་བསྟན་པ་རིན་པོ་ཆེ་སྒོ་ཐམས་ཅད་དུ་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག །
བླ་མ་དམ་པའི་ཞབས་ལ་ཕྱག་འཚལ་ལོ། །ལྷག་མཐོང་སྒོམ་པ་ལ་
བཞི། ལྷག་མཐོང་གི་ཚོགས། རབ་དབྱེ། ཇི་ལྟར་སྒོམ་པའི་ཚུལ། བསྒོམ་པས་
གྲུབ་པའི་ཚད་དོ། །དང་པོ་ནི། དེ་ཁོ་ན་ཉིད་ཀྱི་དོན་དྲི་མ་མེད་པའི་རིགས་པའི་
ལམ་ནས་དྲངས་ཏེ་སྟོན་པ་ལ་བཟོ་བའི་དགེ་བའི་བཤེས་གཉེན་ནི་ཐུན་མོང་མ་ཡིན་
པ་ཉིད་ཡིན་ཏེ། རྒྱལ་བའི་གསུང་རབ་ཀྱི་དྲང་ངེས་འབྱེད་པ་ལ་ཚད་མར་གྱུར་
པའི་ཤིང་རྟ་ཆེན་པོ་ཞིག་གི་རྗེས་སུ་འབྲངས་ནས་ངེས་དོན་གྱི་དོན་ལ་དཔྱད་དེ་
སྒོམ་པའི་ཕྱིར་རོ།།
གཉིས་པ་ནི། ཇི་སྙེད་པ་ལ་དམིགས་ཏེ་སྒོམ་པ་རྣམ་པར་འབྱེད་པ་
དང་། ཇི་ལྟ་བ་ལ་དམིགས་པ་རབ་ཏུ་རྣམ་པར་འབྱེད་པའོ། །དེ་གཉིས་རེ་རེ་ལ་
ཡང་། དོན་རགས་པ་ལ་ཡོངས་སུ་དཔྱོད་པ་དང༌། ཕྲུ་བ་རྣམ་པར་ཕྱེ་སྟེ་ཡོངས་
སུ་དཔྱོད་པ་གཉིས་སོ།།
གསུམ་པ་ལ་གསུམ། གྲངས་ངེས་པ། གོ་རིམས་ངེས་པ། སྒོམ་ཚུལ་
དངོས་སོ། །དང་པོ་ནི། རབ་ཏུ་རྣམ་པར་འབྱེད་པ་ལ། གང་ཟག་དང་ཆོས་ལ་

41༠
བདེན་གཉིས་ཀྱི་རྣམ་གཞག་དང་ལྟ་བའི་ཁྲིད།
བདག་མེད་པ་གཉིས་སུ་གྲངས་ངེས་སོ། །གཉིས་པ་ནི། །དགག་གཞི་གང་ཟག་
གི་སྟེང་དུ་དགག་བྱ་གང་ཟག་གི་བདག་དང་། དེ་རྣམ་པར་བཅད་པ་གང་ཟག་གི་
བདག་མེད་པ་དང་། དགག་གཞི་ཕུང་པོའི་སྟེང་དུ་དགག་བྱ་ཆོས་ཀྱི་བདག་
དང༌། དེ་རྣམ་པར་བཅད་ཙམ་ཆོས་ཀྱི་བདག་མེད་པ་གཉིས་ལ་ཕྲ་རགས་མི་འོང་
ཡང་། ངེས་དཀའ་སླ་ཡོད་པས་གང་ཟག་གི་བདག་མེད་ཐོག་མར་བསྒོམས་
ནས། དེ་ནས་ཆོས་ཀྱི་བདག་མེད་སྒོམ་པའི་རིམ་པ་ངེས་ཏེ། ཇི་ལྟར་ཁྱོད་ཀྱིས་
བདག་གི་འདུ་ཤེས་ནི། ཤེས་པ་དེ་ནི་ཀུན་ལ་བློས་སྦྱར་བྱ། །ཞེས་སོ།།
གསུམ་པ་ལ་གཉིས། གང་ཟག་གི་བདག་མེད་སྒོམ་པ་དང་། ཆོས་ཀྱི་
བདག་མེད་སྒོམ་པའོ། །དང་པོ་ལ་གཉིས། ང་རང་བཞིན་མེད་པར་སྒོམ་པ་དང་།
ང་ཡི་བ་རང་བཞིན་མེད་པར་སྒོམ་པའོ། །དང་པོ་ལ་གཉིས། མཉམ་གཞག་ནམ་
མཁའ་ལྟ་བུའི་རྣལ་འབྱོར་དང་། རྗེས་ཐོབ་སྒྱུ་མ་ལྟ་བུའི་རྣལ་འབྱོར་རོ། །དང་པོ་
ལ་བཞི། ངའོ་སྙམ་པའི་བློ་ལྷན་སྐྱེས་ལ་ཁྱད་གཞི་ངའི་རྣམ་པ་ལེགས་པར་ཤར་
ནས་ང་སྣང་བར་བྱེད་པའི་གནད་ཤེས་པ་དང་། སྣང་ཚུལ་དེར་གྲུབ་ན་གཅིག་དང་
ཐ་དད་ལས་ཕུང་གསུམ་མི་སྲིད་པས་ང་དང་ངའི་ཕུང་པོ་གཉིས་སྣང་ཚུལ་ལྟར་
རང་བཞིན་གྱིས་གྲུབ་ན། རང་བཞིན་གྱིས་གྲུབ་པའི་གཅིག་དང་ཟླ་བཅས་ཀྱི་ཐ་
དད་གང་རུང་དུ་ངེས་པའི་ཁྱབ་པ་ངེས་པ་དང་། ང་དང་ངའི་ཕུང་པོ་གཉིས་རང་
བཞིན་གྱིས་གྲུབ་པའི་གཅིག་དང་ཐ་དད་མ་ཡིན་པར་ངེས་པའི་ཕྱོགས་ཆོས་ངེས་
པ་དང་། དགག་གཞི་ལ་དགག་བྱ་རྣམ་པར་བཅད་པ་རྟགས་ཀྱི་བསྒྲུབ་བྱ་ངེས་་ ：

420
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་བྱེད་པ་གཅིག་དང་དུ་བྲལ་གྱི་རྟགས་སོ།།
དང་པོ་ནི། སྤྱིར་ངའོ་སྙམ་པའི་བློ་ལ་ང་དོན་སྟེང་ནས་གྲུབ་པ་ལྟ་བུ་ཞིག་
སྣང་ལ། དེའི་རྗེས་སུ་ཕུང་པོ་ལྔའི་རྣམ་པར་འཆར། ཡང་ན་བློ་དེ་ལ་གདགས་
གཞི་ཕུང་པོ་ལྔའི་རྣམ་པར་ཤར་ནས། དེའི་རྗེས་སུ་ང་དེ་ལྟར་དུ་སྣང་ཡང་བློ་རང་
ཉིད་ལ་ངོ་དང་དུས་མཉམ་དུ་སྣང་ཚུལ་དེ་དང་། སྣང་ཚུལ་ཞེན་དོན་དུ་བྱས་པའི་
འཛིན་པ་མེད་ན། བདེན་འཛིན་ལྷན་སྐྱེས་སུ་མི་འགྱུར་རོ། །ངའོ་སྙམ་པའི་བློ་ལྷན་
སྐྱེས་ལ་ནི་ངའི་ཁྱད་ཆོས་གང་ཡང་མི་སྣང་ལ། གདགས་གཞི་དང་གཅིག་དང་ཐ་
དད་གང་གི་ཡང་རྣམ་པ་མི་འཆར་བར། ཁྱད་གཞི་ང་དེ་སྒྲ་སྤྱི་ཙམ་མ་ཡིན་པར་ང་
དོན་སྟེང་ནས་གྲུབ་པ་ལྟ་བུ་ཞིག་སྣང་དགོས། བློ་དེ་ལ་ང་དེ་ལྟར་སྣང་བ་ལ་ང་
རང་བཞིན་གྱིས་གྲུབ་པར་སྣང་བ། རང་གི་ངོ་བོས་གྲུབ་པར་སྣང་བ། རང་གི་
མཚན་ཉིད་ཀྱིས་གྲུབ་པ་དང་། བདེན་པར་གྲུབ་པར་སྣང་བ་ཞེས་ཟེར་རོ། །སྣང་
ཚུལ་དེ་ལྟར་དུ་གྲུབ་ན། གཞི་བདག་དང་བདེན་པར་གྲུབ་པ་སོགས་སུ་འགྱུར་
རོ༑ ༑ བློ་དེ་སྣང་ཚུལ་དེ་ལྟར་དུ་གྲུབ་པར་འཛིན་པ་བདག་འཛིན་ལྷན་སྐྱེས་སུ་
འགྱུར་རོ།།
དེ་ལྟ་བུའི་སྣང་ཚུལ་ཡོད་པས་བདག་འཛིན་ལྷན་སྐྱེས་སུ་འགྱུར་ན།
མིག་ཤེས་ཀྱང་ཆོས་ཅན། ངར་འཛིན་ལྷན་སྐྱེས་སུ་འགྱུར་བར་ཐལ། གཟུགས་དེ་
ལྟར་དུ་སྣང་བའི་ཕྱིར། དེ་ལྟ་བུའི་འཛིན་པ་ཡོད་པས་དེར་འགྱུར་ན། ངའོ་སྙམ་
པའི་བློ་ཆོས་ཅན། དེར་ཐལ། དེ་ལྟར་དུ་འཛིན་པའི་ཕྱིར། འདོད་ན། རྟོག་པ་ལ་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 421
བདེན་འཛིན་གྱིས་ཁྱབ་པ་ཁས་བླངས་སོ། །དེས་ན་ངའོ་སྙམ་པའི་བློ་ལྷན་སྐྱེས་ལ
ང་དང་དུས་མཉམ་པའི་ཁྱད་ཆོས་རྣམས་དང་བྲལ་བའི་ང་ཙམ་དོན་སྟེང་ནས་གྲུབ་
པར་སྣང་བ་སྣང་བ་དང་། སྣང་བ་དེ་ལྟར་དུ་གྲུབ་པར་འཛིན་པ་དང་ཞེན་པ་ཡིན་
ནོ༑༑
བྱིས་པ་ལ་མེ་ལོང་གི་ནང་དུ་བྱད་བཞིན་གྱི་གཟུགས་བརྙན་སྣང་བའི་ཚེ་ན་
གཟུགས་བརྙན་གྱི་ཆ་འདི་དང་འདི་བྱད་བཞིན་དུ་སྣང་ལ། འདི་དང་འདི་མི་སྣང་
བའི་ཁྱད་པར་མེད་པར་ཐམས་ཅད་བྱད་བཞིན་དུ་སྣང་། དེ་བཞིན་དུ། ངའི་ཆ་
འདི་དང་འདི་དོན་སྟེང་ནས་གྲུབ་པར་སྣང་ལ་འདི་དང་འདི་དེར་མ་གྲུབ་པའི་ཆ་
མེད་པར་ཆ་ཐམས་ཅད་དོན་སྟེང་ནས་གྲུབ་པར་སྣང་ངོ༌། །གཟུགས་བརྙན་དང་
བྱད་བཞིན་གཉིས་བརྡ་ལ་མ་བྱང་བ་ལ་གཅིག་ཏུ་འདྲེས་ནས་སྣང་བས། དེའི་
བློས་གཟུགས་བརྙན་ལ་བྱད་བཞིན་དུ་ཞེན། ངའོ་སྙམ་པའི་བློ་ལ་དོན་སྟེང་ནས་
གྲུབ་པར་སྣང་བ་དང་། ང་དོན་སྟེང་ནས་གྲུབ་པ་གཉིས་གཅིག་ཏུ་འདྲེས་ནས།
དེའི་སྣང་བ་ལ་དོན་སྟེང་ནས་གྲུབ་པར་ཞེན་པའོ། །དཔེ་དོན་དེ་གཉིས་འཇལ་བའི་
ཤེས་པ་དེ་གཉིས་ལ། དེ་འདྲ་བའི་སྣང་ཚུལ་གཉིས་མི་སྣང་ན་བློ་དེ་གཉིས་
འཁྲུལ་པར་མི་འགྱུར། དེ་གཉིས་ལ་དེ་གཉིས་སྣང་བ་ལྟར་དུ་གྲུབ་ན་མ་འཁྲུལ་
པར་དེ་གཉིས་འགྱུར་རོ། །སྐྱེ་བོའི་རྟོག་པ་དང་རྟོག་མེད་ཀྱི་ཤེས་པ་གང་ཡིན་ཀྱང་
རང་གི་མཚན་ཉིད་ཀྱིས་གྲུབ་པར་སྣང་བའི་ཕྱིར། འཁྲུལ་ཤེས་ཡིན་པའི་རྒྱུ་
མཚན་ཡང་དེའོ། །དེས་ན་ངའོ་སྙམ་པའི་བློ་ལྷན་སྐྱེས་ལ་ངའི་སྣང་ཚུལ་ཇི་ལྟར་

421
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདུག་ལེགས་པར་ཐིགས་ན་དགག་བྱ་ངེས་པ་ཡིན་པས། ང་ཡི་བ་དང་ཕུང་
སོགས་གཞན་གྱི་སྟེང་དུ་ཡང་། བཏགས་ཆོས་དེའི་རྣམ་པ་འཆར་ཚུལ་དང་ཞེན་
ཚུལ་ཐིགས་པར་བྱའོ།།
གཉིས་པ་ནི། སྣང་ཚུལ་དེ་ལྟར་གྲུབ་ན་ང་དང་ངའི་ཕུང་པོ་གཉིས་ངེས་
པར་དོན་སྟེང་ནས་གྲུབ་པའི་གཅིག་དང་། དོན་སྟེང་ནས་གྲུབ་པའི་ཐ་དད་དུ་
འགྱུར་ཏེ། དོན་སྟེང་ནས་དེ་གཉིས་ལ་ཕུང་གསུམ་ཁེགས་པའི་ཕྱིར། ཤེས་པ་
གང་ལ་ཡུལ་གང་སྣང་ཡང་ཟླ་མེད་ཀྱི་གཅིག་དང་ཟླ་བཅས་ཀྱི་ཐ་དད་དུ་སྣང་བས་
ཁྱབ་སྟེ། སྣང་ཚུལ་དེ་གཉིས་ལ་ཕུང་གསུམ་མེད་པའི་ཕྱིར། དེ་ལྟར་གཅིག་དང་
ཐ་དད་དུ་མེད་པའི་ཕྱིར་བདེན་པར་མེད་པས་ཁྱབ་པའི་ཁྱབ་པ་ངེས་པའོ།།
གསུམ་པ་ལ་གཉིས། དེ་གཉིས་དོན་སྟེང་ནས་གྲུབ་པའི་གཅིག་མ་ཡིན་
པར་ངེས་པ་དང་། དེ་གཉིས་དོན་སྟེང་ནས་གྲུབ་པའི་ཐ་དད་མ་ཡིན་པར་ངེས་
པའོ༑ །དང་པོ་ནི། ང་དང་ཕུང་པོ་གཉིས་སྣང་ཚུལ་དེ་ལྟར་དོན་སྟེང་ནས་གྲུབ་
པའི་གཅིག་ཡིན་ན། ཐ་དད་གཏན་མེད་ཀྱི་གཅིག་ཏུ་གྲུབ་དགོས། དེ་ལྟར་ན་ད་
ལྟར་གྱི་ཕུང་པོ་དང་ཡང་དེ་ལྟར་འགྱུར་བས། ང་ད་ལྟར་གྱི་ལུས་སེམས་ཚོགས་
ཙམ་དང་གཅིག་ཡིན་ནམ། སོ་སོ་བ་དང་གཅིག་ཡིན། དང་པོ་ལྟར་ན། དེ་ལྟ་
བུའི་ཚོགས་ཙམ་དང་བཅས་ཏེ་ཚེ་སྔ་མ་ནས་འདིར་འོངས་པ་དང་འདི་ནས་ཕྱི་
མར་འགྲོ་བར་ཐལ། ང་ད་ལྟར་གྱི་དེ་དང་གཅིག་ཡིན་པའི་ཕྱིར། གཉིས་པ་ལྟར་
ན༑ ལུས་དང་གཅིག་ཡིན་ནམ། སེམས་དང་གཅིག་ཡིན། དང་པོ་ལྟར་ན།

423
བདེན་གཉིས་ཀྱི་རྣམ་གཞག་དང་ལྟ་བའི་ཁྲིད།
ལུས་ཀྱི་ཡན་ལག་ཚོགས་ཙམ་དང་གཅིག་ཡིན་ནམ། རེ་རེ་བ་དང་གཅིག་ཡིན།
དང་པོ་ལྟར་ན། ལུས་སེམས་བྲལ་ནས་ལུས་མལ་ན་གནས་པའི་ཚེ་ང་ཡང་དེ་
ལྟར་གནས་པ་དང་། ལུས་མེས་བསྲེགས་ནས་རྒྱུན་ཆད་པའི་ཚེ་ང་ཡང་རྒྱུན་ཆད་
པ་སོགས་སུ་ཐལ། དེ་གཉིས་གཅིག་གང་ཞིག །ལུས་དེ་ལྟར་གྱུར་པའི་ཕྱིར།
འདོད་ན། ང་འགྲོ་བ་རིགས་དྲུག་སོགས་སུ་སྐྱེ་བ་རྒྱུན་ཆད་པར་ཐལ་ལོ། །
གཉིས་པ་ལྟར་ན། ང་རྐང་པའི་སེན་མོའི་བར་གྱི་ཆ་རེ་རེ་ནས་དང་། མགོ་བོའི་
སྐུ་རེ་རེ་དང་ཡང་གཅིག་ཡིན་པར་ཐལ། ང་ལུས་ཀྱི་ཡན་ལག་རེ་རེ་བ་རྣམས་དང་
གཅིག་ཡིན་པའི་ཕྱིར། འདོད་ན། སྐྱེས་བུ་གཅིག་གི་མགོའི་སྐྲ་ཇི་སྙེད་ཡོད་པ་
དེའི་གྲངས་དང་མཉམ་པའི་ང་དང་གང་ཟག་སྐྱེས་བུ་གཅིག་པོ་དེ་ལ་ཡོད་པར་
ཐལ་ལོ། །གཉིས་པ་ལྟར་ན། རྣམ་ཤེས་ཚོགས་དྲུག་ཀ་དང་གཅིག་ཡིན་ནམ།
ཡིད་ཀྱི་རྣམ་ཤེས་དང་གཅིག་ཡིན། དང་པོ་ལྟར་ན། སྐྱེས་བུ་གཅིག་གི་རྒྱུད་ལ་
རྣམ་ཤེས་ཚོགས་དྲུག་ཅིག་ཅར་སྐྱེས་པའི་ཚེ་གང་ཟག་གཅིག་རྒྱུད་ཐ་དད་པ་དྲུག་
ཏུ་ཐལ། དང་པོ་ལྟར་ཡིན་པའི་ཕྱིར། གཉིས་པ་ལྟར་ན། འདུ་ཤེས་མེད་པའི་
སྙོམས་འཇུག་ལ་གནས་པ་དང་བརྒྱལ་པའི་ཚེ་ང་རྒྱུན་ཆད་པར་ཐལ། ཡིད་ཀྱི་
རྣམ་ཤེས་རྒྱུན་ཆད་པའི་ཕྱིར། ཡིད་ཀྱི་རྣམ་ཤེས་ཀྱི་མགོ་དང་ལག་པ་ན་བ་སོགས་
ཀྱང་ཡོད་པར་ཐལ་ལོ། །དེས་ན་ང་དང་ཕུང་པོ་སྣང་ཚུལ་དེ་ལྟར་གྲུབ་པའི་གཅིག་
མ་ཡིན་པར་ངེས་སོ།།
གཉིས་པ་ནི། དེ་གཉིས་དེ་ལྟ་བུའི་ཐ་དད་ཡིན་ན་འབྲེལ་མེད་སོ་སོ་བར་

424 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འགྱུར་བས་ཕུང་པོ་བླང་བྱ་དང་ང་ལེན་པ་པོར་མི་འཐད་པར་ཐལ་བ་དང་། མིག་
གིས་གཟུགས་མཐོང་བ་ལ་ངས་གཟུགས་མཐོང་བ་དང་། ལག་པ་ན་བ་ལ་ང་ན་བ་
སོགས་ཀྱི་ཐ་སྙད་མི་འཐད་པར་ཐལ། དེ་གཉིས་འབྲེལ་མེད་སོ་སོ་བར་འདུག་
པའི་ཕྱིར། ཐ་དད་ཀྱང་མ་ཡིན་པར་ངེས་པ་ན་ཕྱོགས་ཆོས་ངེས་པའོ། །ཡང་ང་དེ་
རྟག་གམ་མི་རྟག །དང་པོ་ལྟར་ན་སྐྱེ་འཆི་རྒྱུན་འཆད་ལ། གཉིས་པ་ལྟར་ན།
ངའི་ཆ་ཤས་རྣམས་དང་གཅིག་གམ་ཐ་དད། དང་པོ་ལྟར་ན། ང་སྐྱེས་ཙམ་ནས་
སྨྲ་མི་ཤེས་པ་བཞིན་དུ་ང་རྒས་ནས་ཀྱང་སྨྲ་མི་ཤེས་པ་དང་། ཕྱིས་རབ་ཏུ་བྱུང་ན་
སྐྱེས་ཙམ་ནས་རབ་ཏུ་བྱུང་བ་དང་། ང་སྨྲ་བ་ན་སྐྱེས་ཙམ་ནས་སྨྲ་བ་སོགས་སུ་
ཐལ། ཆ་ཤས་རྣམས་དང་སྣང་ཚུལ་དེ་ལྟར་གྲུབ་པའི་གཅིག་ཡིན་པའི་ཕྱིར།
གཉིས་པ་ལྟར་ན། ང་སྐྱེ་བ་དྲན་པ་དང་འདས་པོ་དྲན་པ་མི་འཐད་པར་ཐལ་བ་
དང་། ལས་གསོག་པ་པོའི་ང་དང་རྣམ་སྨིན་མྱོང་བ་པོའི་ང་གཉིས་ཀྱང་འབྲེལ་
མེད་སོ་སོར་བར་ཐལ། ཕྱི་མ་ལྟར་ཡིན་པའི་ཕྱིར། དེ་ལྟར་འབྲེལ་མེད་སོ་སོ་
བར་འགྱུར་བས་སྔ་མ་ལྟར་རོ།།
བཞི་པ་བསྒྲུབ་བྱ་ངེས་པ་ནི། གནད་གསུམ་པོ་དེ་ལ་བརྟེན་ནས་འཛིན་
ཚུལ་དང་སྣང་ཚུལ་དེ་ལྟར་དུ་གྲུབ་པ་ཅུང་ཟད་ཀྱང་མི་འདུག ། ཡེ་མི་འདུག་སྙམ་
དུ་ངེས་པ་ནི་བསྐྱང་རྒྱུའི་ལྟ་བ་ངེས་པ་དང་གོ་བ་ཡིན་པས་དེ་སྐྱོང་ཚུལ་ལྔ་ཡོད་
ཀྱང་འདིར་ནི་ལྟ་བ་ངེས་ཟིན་མ་བརྗེད་པའི་ལས་དང་པོ་བའི་སྐྱོང་ཚུལ་ལོ། །དེ་
ལ་ཡང་གནད་གསུམ་ཚང་དགོས་ཏེ། ངེས་པའི་གནད། འཛིན་པའི་གནད།

45
བདེན་གཉིས་ཀྱི་རྣམ་གཞག་དང་ལྟ་བའི་ཁྲིད།
སྣང་བའི་གནད་དོ། །གནད་དེ་གསུམ་དང་ལྡན་པའི་སྐྱོང་ཚུལ་ནི། ང་འཛིན་ཚུལ་
དང་སྣང་ཚུལ་དེ་ལྟར་དུ་གྲུབ་པ་གཏན་མི་འདུག་སྙམ་པའི་ངེས་ཤེས་ལྷང་བ་ཞིག་
སྐྱེས་པ་གནད་གསུམ་ཚང་བའི་རྒྱུན་ལ་ངེས་པ་དྲག་པོ་ཐེངས་ཁ་ཡར་འདྲེན་
ནོ། །དེ་ལྟར་གྲུབ་ན་གཅིག་གམ་ཐ་དད་ཀྱིས་དཔྱད་པ་ཧྲིལ་བ་གཅིག་གིས་ངེས་
ཤེས་ལྷང་བ་དྲངས། ངེས་པ་ན་ངེས་ཤེས་བརྒྱུད་མར་འདྲེན་ནོ། །ཡང་དེ་ལྟར་
བྱེད་པ་ཡིན་ནོ། །གནས་པ་མ་གྲུབ་པའི་དབང་དུ་བྱས་པ་ཡིན་པས་ཕྱི་མ་རྣམས་
ལ་དཔྱད་པ་ཤུགས་ཆུང་ངེ་བ་རེ་བྱེད། ངེས་ཤེས་དྲག་པོ་བརྒྱུད་མར་བྱའོ། །འདི་
ལྟར་གཅིག་དང་ཐ་དད་ཀྱི་དཔྱད་པ་བྱེད་པ་ནས་དཔྱད་དོན་མ་ངེས་ཀྱི་བར་ལ་ཡང་
རྟོག་པ་རིགས་མི་མཐུན་གྱིས་བར་མ་ཆད་པ་དྲན་ཤེས་དང་། དཔྱད་དོན་ངེས་
པའི་ངེས་ཤེས་བརྒྱུད་པ་མ་གཏོགས་བ་གཞན་གྱིས་བར་མ་ཆོད་པའི་དྲན་ཤེས་
དང༌། རིག་པ་དེའི་ངོར་ཡུལ་རིགས་མཐུན་རིགས་མི་མཐུན་གང་གི་ཡང་མཚན་
མ་འཆར་བ་འགོག་པ་ལ་དྲན་ཤེས་བསྟེན་ཚུལ་སོགས་ཞི་གནས་ཇི་ལྟ་བ་བཞིན་
ཤེས་པར་བྱའོ། །ངེས་ཤེས་བརྒྱུད་པའི་མཐའ་དང་སྣང་ཚུལ་དེ་ལྟར་གྲུབ་ན་སྙམ་
སླར་དཔྱོད་པའི་བར་དུ་ཡང་རྟོགས་པ་གཞན་གྱིས་བར་མ་ཆོད་པར་བྱའོ། །དེ་
ལྟར་བསྒོམས་པ་ལས་ཡུལ་ཅན་དེ་ཡུལ་སྟོང་པ་ཉིད་དེའི་དབང་དུ་སོང་བ་ལྟ་བུ་
དང༌། ཡུལ་དེ་ཤེས་པ་དེའི་ངང་དུ་སྐྱེས་པ་ལྟ་བུ་འབྱུང་ངོ་། །ཆོས་རབ་ཏུ་རྣམ་
འབྱེད་ཀྱི་ཤེས་རབ་སྒོམ་པ་དང་། ལྷག་མཐོང་སྒོམ་པ་ལ་ཁྱད་པར་ཨེ་ཡོད་སྙམ་
ན༑ གཞན་དུ་བཤད་པར་བྱའོ།།

426 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཉིས་པ་ནི། མིང་ཙམ་དང་། བཏགས་པ་ཙམ་དང་། སྒྱུ་མ་ལྟ་བུ་
བུ་
གསུམ་གྱིས་བཤད་པར་བྱའོ། །དང་པོ་ནི། ངའོ་སྙམ་པའི་བློས་བཟུང་བ་རང་གི་
བུ
དོན་དེ་ལྟར་དུ་གྲུབ་ན་བཀག་པའི་རྗེས་སུ་ང་ཞེས་པའི་མིང་ཙམ་དེ་ལས་མ་
ལུས། དེ་རི་བོང་གི་རྭ་ཞེས་པའི་མིང་སྐམ་པོ་དེ་དང་མཚུངས་སོ་སྙམ་ན། མིང་
ཙམ་དེ་མཚུངས་ཀྱང་དོན་བྱེད་ནུས་མི་ནུས་ཀྱི་ཁྱད་པར་ཡོད་དོ། །མིང་རྐྱང་དེའི་
རྗེས་སུ་མ་བརྟགས་མ་དཔྱད་པར་ཞུགས་པ་ན་ང་འགྲོ་ཞེས་ལམ་མེ་ལམ་མེ་
འགྲོ ༑ང་སྡོད་ཅེས་ཁྱིལ་གྱིས་སྡོད། དེ་བཞིན་དུ་དགེ་བ་བསྒྲུབ། སྡིག་པ་
བཤགས་པ་སོགས་འཐད་པ་ནི། མིང་རྐྱང་ལ་བྱ་བྱེད་འཐད་པ་ཡིན་ནོ། །དེ་
བཞིན་དུ་བརྡ་དང་ཐ་སྙད་ཙམ་ལ་ཡང་ཤེས་པར་བྱ་ཞིང་ཀུན་ལ་སྦྱར་རོ།།
གཉིས་པ་ནི། ནོག་སོགས་འདུས་པ་མཐོང་བ་ན་བ་གླང་ངོ་སྙམ་པའི་བློ་
སྐྱེ་ལ་ཁྱིའི་བློ་མི་སྐྱེ་བ་ནི་གདགས་གཞི་དེ་ལ་དེར་བཏགས་མ་བཏགས་ཀྱི་ཁྱད་
པར་ཡིན་པ་དེ་བཞིན་དུ་གདགས་གཞི་ཕུང་པོའི་ཚོགས་པ་དང་ཡལ་གྱལ་གང་
རུང་མཐོང་བ་ན་ངའོ་སྙམ་པའི་བློ་སྐྱེ་བ་ཡང་གདགས་གཞི་དེ་ལ་ང་དང་ང་ཡིའོ་
ཞེས་བཏགས་པས་སོ། །དེ་ལྟར་ཆོས་ཀུན་ལ་ཤེས་པར་བྱའོ། །སུས་བཏགས་ན་
རྟོག་པས་བཏགས། དེའི་རྒྱུ་མཚན་གྱིས་རང་གི་མཚན་ཉིད་ཀྱིས་མ་གྲུབ། ཀུན་
རྫོབ་མིང་ཙམ་དུ་གྲུབ་པ་ཡིན་ནོ།།
གསུམ་པ་ནི།
 སྒྱུ་མ་རྣལ་འབྱོར་དེ་སྒོམ་པས་དཔེར་མཛད་དོ། །དེ་ཡང་
སྒྲ་མ་མཁན་རང་ལ་སྒྲ་མའི་སྣང་བ་ཡོད་ཀྱང་ཞེན་པ་མེད་པ་ལྟར་རོ། །དེ་ལྟར་

བདེན་གཉིས་ཀྱི་རྣམ་གཞག་དང་ལྟ་བའི་ཁྲིད། 427
བསྒོམ་པ་ལ་གཉིས། གཉེན་པོའི་སྟོབས་ཀྱིས་སྒོམ་པ་དང་། དྲན་ཤེས་ཀྱིས་སྒྲོམ་
པའོ། །དང་པོ་ནི། མཉམ་གཞག་ནུས་པ་མཐུ་ཅན་དུ་གྱུར་པའི་སྟོབས་ཀྱིས་དྲན་
ཤེས་ལ་མི་ལྟོས་པར་སྣང་ཙམ་ནས་རང་བཞིན་ཅུང་ཟད་ཀྱང་མེད་པའི་རྒྱུན་སྒྱུ་མ་
ལྟ་བུ་སྒོམ་མོ། ། ལྟ་བའི་ངེས་པ་མེད་པར་གང་སྣང་བུན་ལོང་སེམས་གནས་ཀྱི་
མཐུ་ལས་འབྱུང་བས་སྒྱུ་མ་ལྟ་བུ་སྒོམ་པའི་དོན་དུ་མི་རུང་ངོ་།།
གཉིས་པ་ནི། དྲན་ཤེས་ཀྱིས་བཟུང་སྟེ་ངའོ་སྙམ་པའི་བློ་ལ་ང་རང་བཞིན་
གྱིས་གྲུབ་པར་སྣང་ཡང་ང་སྣང་ཙམ་ནས་རང་བཞིན་ཅུང་ཟད་ཀྱང་མེད་པའི་ངེས་
པ་དྲངས་ཏེ་བསྒོམ་པར་བྱའོ། །དེ་ཡང་བློ་དེ་ལ་སྔར་ང་རང་བཞིན་གྱིས་གྲུབ་པ་
དང༌། ང་རང་བཞིན་མེད་པ་གཉིས་ཅིག་ཅར་སྣང་ཡང་དེ་གཉིས་སོ་སོར་ངེས་
པའི་རྟོག་པ་གཉིས་གང་ཟག་གཅིག་ལ་དུས་གཅིག་ལ་ཡང་མི་འབྱུང་བས་ཤེས་པ་
གཞན་གྱིས་བར་མ་ཆོད་པར་ངེས་པ་འདྲེན་ནོ། །འདི་ནི་དེ་ལྟར་སོ་སོ་སྐྱེ་བོས་གང་
ཟག་གི་བདག་མེད་བསྒོམ་པའི་རྗེས་ཐོབ་དངོས་སོ། །དེ་བཞིན་དུ་གཞན་ལ་ཡང་
ཤེས་པར་བྱོས་ཤིག །
གཉིས་པ་ལ་གཉིས། མཉམ་གཞག་ཏུ་སྒོམ་པ་དང་། རྗེས་ཐོབ་ཏུ་སྒོམ་
པའོ། །དང་པོ་ནི། མིག་སྣ་སོགས་ང་ཡི་བའི་གདགས་གཞི་ཡིན་ལ། ངའོ་སྙམ་
པ་དང་། བདག་གིའོ་སྙམ་པའི་བློ་ལ་དབང་བསྒྱུར་བྱ་ལྟ་བུར་སྣང་ལ། བློ་དེས་
བཟུང་བ་ལྟར་དོན་སྟེང་ནས་གྲུབ་ན། ང་ཡི་བ་རང་གི་མཚན་ཉིད་ཀྱིས་གྲུབ་པ་
ཡིན་ནོ། །དེ་ཞེན་དོན་དུ་བྱས་ནས་ང་ཡིའོ་སྙམ་དུ་འཛིན་པ་བདག་གིར་འཛིན་པ་

428
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ལྷན་སྐྱེས་གང་ཟག་གི་བདག་གམ་དེར་འཛིན་གྱི་ཁོངས་སུ་བསྡུར་རུང་བ་ཡིན་
ནོ༑ །དབང་བསྒྱུར་བྱ་དེ་དོན་སྟེང་ནས་གྲུབ་ན། བསྒྱུར་བ་པོ་གང་ཟག་ཀྱང་དོན་
སྟེང་ནས་གྲུབ་པ་ལ་དེ་སྔར་བཤད་པའི་རིགས་པས་ཅུང་ཟད་ཀྱང་མ་གྲུབ་པར་
རྟོགས་པས། བདག་གི་བ་ལ་ཡང་རང་བཞིན་ཅུང་ཟད་ཀྱང་མེད་པར་རྟོགས་པ་
ནི༑ གང་ཟག་གི་བདག་མེད་ཀྱི་ཕྱོགས་སུ་གཏོགས་པ་བསྒོམ་རྒྱུའི་ལྟ་བ་ཡིན་
ལ༑ སྒོམ་ཚུལ་དང་དྲན་ཤེས་བསྟེན་ཚུལ་སྔར་ལྟར་རོ།།
གཉིས་པ་རྗེས་ཐོབ་ཏུ་མིང་ཙམ་དང་བཏགས་པ་ཙམ་དང་སྒྱུ་མ་ལྟ་བུར་
སྒོམ་པ་ཡང་སྔར་གྱི་རིགས་པ་ཁ་སྤོས་ལ་བྱའོ། །སྔར་བཤད་པའི་རིགས་པ་དེས་
དམྱལ་བ་ནས་སངས་རྒྱས་ཀྱི་བར་གྱི་གང་ཟག་དང་། དེའི་བདག་གི་བ་ཐམས་
ཅད་གདགས་གཞི་གང་ཡིན་པ་དེ་དང་ངོ་བོ་གཅིག་ཡིན་པ་དང༌། ངོ་བོ་ཐ་དད་
ཡིན་པ་རང་བཞིན་གྱིས་གྲུབ་པ་མེད་པའི་གང་ཟག་གི་བདག་མེད་པ་དང༌།
བདག་གི་བ་ཐམས་ཅད་ཀྱང་རང་བཞིན་གྱིས་མེད་པ་སྒྲུབ་ཚུལ་ཤེས་པར་བྱའོ།།
གཉིས་པ་ཆོས་ཀྱི་བདག་མེད་སྒོམ་ཚུལ་ལ་གཉིས། མཉམ་གཞག་ཏུ་
སྒོམ་པ་དང་། རྗེས་ཐོབ་ཏུ་སྒོམ་པའོ། །དང་པོ་ནི། -རང་རྒྱུད་ཀྱིས་བསྡུས་པ་དང་
མ་བསྡུས་བའི་ཕུང་པོ་དང་ཁམས་དང་སྐྱེ་མཆེད་རྣམས་ཡིན་ལ། དེ་རྣམས་དོན་
སྟེང་ནས་གྲུབ་པ་ལྟ་བུར་སྣང་ལ། སྣང་བ་ལྟར་གྲུབ་པ་དང་ཞེན་པ་ཆོས་ཀྱི་བདག་
དང་བདག་འཛིན་ཡིན་ལ། དེ་ལྟར་དུ་མ་གྲུབ་པ་ཆོས་ཀྱི་བདག་མེད་ཡིན་ནོ། །དེ་
གཏན་ལ་འབེབས་བ་ནི། གཟུགས་ཅན་རྣམས་རང་གི་ཤར་ལ་སོགས་པའི་

429
བདེན་གཉིས་ཀྱི་རྣམ་གཞག་དང་ལྟ་བའི་ཁྲིད།
ཕྱོགས་ཀྱི་ཆ་རྣམས་དང་། ཆ་ཅན་དང་། ཤེས་པ་རང་གི་སྔ་ཕྱི་ལ་སོགས་པ་དུས་
ཀྱི་ཆ་དང་ཆ་ཅན་རྣམས་དོན་སྟེང་ནས་གྲུབ་པའི་གཅིག་དང་ཐ་དད་གང་དུ་གྲུབ་
སྔར་བཞིན་བརྟགས་ནས་འགོག་པའོ། །ཆོས་དང་གང་ཟག་རང་གི་གདགས་
གཞིའི་ཚོགས་པ་ལ་བརྟེན་ནས་བཏགས་པ་ཡིན་ལ། བརྟེན་ནས་སྐྱེས་པ་དང་།
བརྟེན་ནས་བཏགས་པ་ཡིན་ནོ། ། གང་ལ་བརྟེན་པ་དེ་དང་དེའི་ངོ་བོ་ཉིད་ཀྱིས་གྲུབ་
པའི་གཅིག་ཏུ་མེད་དེ། གཅིག་ཏུ་ཡོད་ན་བྱ་བྱེད་ཐམས་ཅད་གཅིག་ཏུ་འགྱུར་
ལ༔ དེ་གཉིས་ངོ་བོ་ཉིད་ཀྱིས་གྲུབ་པའི་གཞན་དུ་མེད་དེ། དེར་ཡོད་ན་འབྲེལ་བ་
ཁེགས་པས་དེ་ལ་ལྟོས་པ་འགལ་བའི་ཕྱིར་རོ། །འདི་དང་སྔ་མའི་རིགས་པས་
རང་བཞིན་ཅུང་ཟད་ཀྱང་མེད་པར་ངེས་པ་དེ་སྔར་ལྟར་དྲན་ཤེས་བསྟེན་ནས་སྒོམ་
མོ༑༑
གཉིས་པ་ནི། གང་ཟག་གི་བདག་མེད་ཀྱི་སྐབས་སུ་བཤད་པ་བཞིན་དུ་སྒྱུ་
མ་ལྟ་བུའི་སྒོམ་ཚུལ་བྱའོ། །ཡོད་ཙམ་དུ་གྲུབ་ཀྱང་བདེན་པ་ཁེགས་པ་དོན་དམ་
བདེན་པ་ལ་སྒྱུ་མ་ལྟ་བུར་བྱས་པ་དང་། སྟོང་བཞིན་དུ་སྣང་བའི་སྒྱུ་མ་ལྟ་བུ་
གཉིས་ལས། འདིར་ཕྱི་མ་བསྒོམ་བྱ་ཡིན་ནོ། རྟོག་པ་ལ་དྲན་པ་སྐྱོང་ཚུལ་ལྟར།
ད་ལྟར་གྱི་གང་ཟག་གི་དབང་ཤེས་ལ་དེ་ལྟར་བསྒོམ་པ་ནི། དབང་ཤེས་ཡུལ་ལ་
འཇུག་པ་ན་དྲན་ཤེས་ཀྱིས་དེ་ལྟར་བཟུང་སྟེ། དབང་ཤེས་ལ་ཡུལ་དེ་ལྟར་སྣང་བ་
དང་། ཡིད་ཤེས་ཀྱིས་རང་བཞིན་ཅུང་ཟད་ཀྱང་མེད་པའི་ངེས་ཤེས་དུས་གཅིག་ཏུ་
དྲངས་ལ། སྣང་བཞིན་དུ་སྟོང་པ་དང་། སྟོང་བཞིན་དུ་སྣང་བའི་སྒྱུ་མ་ལྟ་བུར་

430 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཆར་བ་ལ་བསླབ་པར་བྱའོ། །གཞན་ཡང་བརྟེན་ནས་བཏགས་པ་དང་། །བརྟེན་
ནས་གྲུབ་པ་དང་། བརྟེན་ནས་སྐྱེས་པའི་ཚུལ་ལ་ངེས་ཤེས་བརྟན་པོ་འདྲེན་ནོ། །
ཟབ་མོ་ལྟ་ཁྲིད་ཀྱི་ཡི་གེ་རིན་པོ་ཆེའི་འཕྲེང་བ་ཞེས་བྱ་བ་འདི་ནི་དར་མ་རིན་ཆེན་
གྱིས་སྦྱར་བའོ།། །།
ར་

431
༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་གྱི་མཐར་ཐུག་པའི་ལྟ་བ་ཐལ་
འགྱུར་དུ་འགྲེལ་ཚུལ་གནད་དོན་གསལ་བའི་
ཟླ་ཟེར་བཞུགས་སོ།།
མཁས་གྲུབ་དགེ་ལེགས་དཔལ་བཟང་། ༡༣༨༥-༡༤༣༨
།རྒྱལ་ཡུམ་རིན་ཆེན་གསེར་གྱི་ཁ་འབྱེད་པ། ། མི་ཕམ་ཆོས་རྗེ་
ལ་འདུད་དེ་ཉིད་ནི། །ངུར་སྨྲིག་གར་གྱི་རྣམ་རོལ་ཙོང་ཁ་པ། །སྲས་བཅས་
ལ་གཙང་མས་ཡན་ལག་མཆོག །ཤིས་པར་མཛོད་ཅིག་རྒྱ་བོད་མཐའ་
ཞབས་རྡུལ་
དག་གི ། མ་རྟོགས་མ་སྨྲས་རྗེས་སུ་ཡི་རང་ཡང་། །རབ་དཀའ་རྒྱན་གྱིས་བལྟ་
བའི་མཐར་ཐུག་ནི། །བླ་མའི་གསུང་བཞིན་བདག་གིས་བཤད་པར་བྱ། །
དེ་ཡང་བྱམས་པ་དང་འབྲེལ་བའི་ཆོས་ཉི་ཤུ་ཞེས་གྲགས་པ་ལས། རྒྱན་
གཉིས་དང་། འབྱེད་གཉིས་དང་། རྒྱུད་བླ་མ་སྟེ་ལྔའི་ནང་ནས། མངོན་རྟོགས་
རྒྱན་དང་། རྒྱུད་བླ་མའི་ལྟ་བ་མཐར་ཐུག་པ། ཐལ་འགྱུར་དུ་གནས་སོ་ཞེས། །
རྗེ་བཙུན་ཐམས་ཅད་མཁྱེན་པས་མཁས་པའི་ཚོགས་ཀྱི་དབུས་སུ་ཡང་དང་ཡང་དུ་
སེངྒེའི་ང་རོ་སྒྲོག་པར་མཛད་ལ་གསུང་ཡི་གེར་བཀོད་པ་ཡང་མཛད་དེ། དེའི་
གསུང་རྒྱུན་ཞིབ་པར། རྒྱལ་ཚབ་ཆོས་རྗེ་དང༌། མཁས་གྲུབ་ཆོས་རྗེ་དང་། ཁོ་

432
 བརྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བོའི་ཡོངས་སུ་འཛིན་པ་ཆེན་པོ་རྒྱལ་མཚན་བཟང་པོ་ལ་སོགས་པ་དགོངས་པ་
གཅིག་དང་དབྱངས་གཅིག་དང་། མགྲིན་གཅིག་གིས་མཐུན་པར་གསུངས་
སོ༑ ༑དེ་ཡང་རེ་ཤིག་གིས་ཕྱི་རོལ་པ། གང་ཟག་གི་བདག་ཞེ་བས་མཐའ་གཅིག་
ཏུ་ཁས་ལེན་པ་དག་ལ་ནི། སྟོན་པས་བདག་དེ་ལས་བརྩམས་ཏེ། རྟག་མི་རྟག་
སོགས་གང་དུ་ཡང་གསུང་བར་མི་མཛད་པས། ལུང་མ་བསྟན་གྱི་ལྟ་བ་བཅུ་བཞི་
སོགས་རྣམ་པར་བཞག་གོ །སངས་རྒྱས་པ་ལ་ཡང་ཉན་ཐོས་སྡེ་པ་དག་ལ་ཆོས་
ཀྱི་བདག་མེད་བསྟན་པའི་སྣོད་དུ་མི་རུང་བས། ཤས་ཆེར་གང་ཟག་རང་རྐྱ་ཐུབ་
པའི་རྫས་ཡོད་བཀག་པའི་བདག་མེད་གཙོ་བོར་སྟོན་ཅིང་། ཆོས་ཀྱི་བདག་མེད་
ནི། གཟུགས་ནི་དབུ་བ་བརྡོས་པ་འདྲ། ཞེས་སོགས་མདོར་བསྡུས་ཙམ་ལས་མ་
གསུངས་སོ། །ཐེག་པ་ཆེན་པོ་ལ་ཡང་། སེམས་ཙམ་པ་རྣམས་བདག་མེད་ཕྲ་མོ་
སྟོན་པའི་སྣོད་དུ་མི་རུང་བས། བཟུང་འཛིན་རྫས་ཐ་དད་ཀྱིས་སྟོང་པའི་སྟོང་ཉིད་
དང་། ངོ་བོ་དང་ཁྱད་པར་དུ་བཏགས་པའི་ཀུན་བརྟགས་རང་གི་མཚན་ཉིད་ཀྱིས་
གྲུབ་པས་སྟོང་པའི་སྟོང་ཉིད་ཙམ་གཙོ་བོར་གསུངས་པས། དེའི་སྒོ་ནས་དེ་དག་
གི་ལྟ་བ་རྣམ་པར་བཞག་གོ །དབུ་མ་པ་ལ་ཡང་། རང་རྒྱུད་པ་བདེན་པར་གྲུབ་
པ་ཙམ་བཀག་པ་སྟོན་པའི་སྣོད་དུ་རུང་ལ། དེ་དང་མཐུན་པའི་ལྟ་བ་དང་དེའི་སྟེང་
དུ་ཐལ་འགྱུར་བ་ལ་རང་གི་མཚན་ཉིད་ཀྱིས་གྲུབ་པ་བཀག་པའི་ལྟ་བ་དེ་གཉིས་
ལས། སྔ་མ་སྔ་མའི་སྣོད་རུང་གི་གདུལ་བྱ་མང་ལ། ཕྱི་མའི་སྣོད་རུང་གི་གང་
ཟག་རྣམས་ནི་ཉུང་སྟེ། ལྟ་བ་ཟབ་མི་ཟབ་ཀྱི་དབང་དང་། གདུལ་བྱ་སྐལ་ལྡན་

435
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
མང་ཉུང་གི་ཁྱད་པར་རོ། །དེ་ལ་མངོན་པར་རྟོགས་པའི་རྒྱན་འདིར་ནི། རང་རྒྱུད་
པའི་ལྟ་བར་གྲགས་པ་དེའི་སྣོད་རུང་མང་བས་དེ་དག་གིས་ཆེད་དུ་དེ་དག་གི་ལྟ་
བ་དང་། སྒྲིབ་པའི་རྣམ་གཞག་དང་། ལམ་དང་འབྲས་བུའི་རྣམ་པརབ ཞག་པ་
སྤྱིར་བཏང་དུ་རྒྱས་པར་གསུངས་ལ། རང་བཞིན་གྱིས་གྲུབ་པ་བཀག་པའི་བདག་
མེད། ཆེས་ཕྲ་བ་ནི་དེའི་སྣོད་རུང་གི་གདུལ་བྱ་ཉུང་བ་དང་མཐུན་པར་མདོར་
བསྡུས་ནས། དམིགས་བསལ་དུ་གསུངས་ཏེ་འཆད་པར་འགྱུར་ལ། དཔེར་ན་
སྡེ་བདུན་གྱི་ལྟ་བ་འཆད་པ་ན། སློབ་དཔོན་ལྷ་དབང་བློ་རྗེས་འབྲངས་དང་བཅས་
པ་དང་། སློབ་དཔོན་ཆོས་མཆོག་གིས་མདོ་སྡེ་པའི་ལུགས་སྤྱིར་བཏང་དུ་རྒྱས་
པར་གསུངས་པ་དང་། སེམས་ཙམ་པའི་ལྟ་བ་དམིགས་བསལ་དུ་བྱས་ནས།
ཉུང་དུ་བཤད་ཅིང་མཐར་ཐུག་གི་ལྟ་བ་སེམས་ཙམ་དུ་བཀྲལ་བ་ལྟ་བུའོ།།
བཀའ་བར་པ་མཚན་ཉིད་མེད་པའི་མདོའི་གཙོ་བོ་རྒྱས་འབྲིང་བསྡུས་
གསུམ་གྱི་དོན་ལ། སྦས་དོན་མངོན་པར་རྟོགས་པའི་རིམ་པ་དང་། དངོས་བསྟན་
སྟོང་ཉིད་གཉིས་ལས། སྔ་མ་རྗེ་བཙུན་གྱིས་རྒྱན་འདིར་བཀྲལ་བའི་ལྟ་བའི་མཐར་
ཐུག་རང་རྒྱུད་པ་ཕྱིན་གྱི་ལྟ་བར་མི་རུང་སྟེ། དེ་ལྟ་ན་རྩ་བ་ཤེས་རབ་ཀྱི་ལྟ་བའི་
མཐར་ཐུག་རང་རྒྱུད་དུ་གནས་པར་ཀུན་ཏུ་མཚུངས་སོ། །གལ་ཏེ་མདོ་དེ་དག་གི་
ལྟ་བ་མཐར་ཐུག་ཐལ་འགྱུར་དུ་གནས་མོད་ཀྱི། རྗེ་བཙུན་གྱི་རྒྱན་འདིར་དེ་ལྟར་
མ་བཀྲལ་ལོ་སྙམ་ན་བདེན་མོད་ཀྱི། ཇི་ལྟར་བཀྲལ་བའི་ཚུལ་འདི་དེ་མ་ཐག་ཏུ་
འཆད་པར་འགྱུར་བས། དེའི་ཚེ་བློ་གྲོས་ཀྱི་མིག་མ་ལྡོངས་པར་གྱིས་ལ་གུས་

434 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པས་
པས་ཉོན་ཅིག །དེའི་ཕྱིར་མདོ་དང་རྒྱན་གྱི་ཆེད་དུ་བྱ་བའི་གདུལ་བྱ་ཐལ་འགྱུར་
བ་ཡིན་གྱི། རང་རྒྱུད་པར་འཇོག་པ་གནས་མེད་དོ། །གལ་ཏེ་ཉན་ཐོས་ཀྱི་སྡེ་སྣོད་
ཡིན་ན། ཆོས་ཀྱི་བདག་མེད་མི་སྟོན་པས་ཁྱབ་བོ། །ཞེས་དང༌། ངེས་དོན་གྱི་
མདོ་ཡིན་ན། དྲང་དོན་མི་སྟོན་པས་ཁྱབ་བོ་ཞེས་དང་། བསྟན་བཅོས་དེར་ཕྱི་དོན་
ཡོད་པར་སྟོན་ན། ཕྱི་དོན་འགོག་པའི་རིགས་པ་མི་སྟོན་པས་ཁྱབ་བོ། །ཞེས་
དང་།
ཡང་བསྟན་བཅོས་དེ་རང་རྒྱུད་པའི་ལུགས་སྟོན་ན། ཐལ་འགྱུར་བའི་
ལུགས་མི་སྟོན་པས་ཁྱབ་བོ་ཞེས་སྨྲ་བ་ནི། ཤིན་ཏུ་རྩིངས་པ་སྟེ། འཕགས་པ་
བརྒྱད་སྟོང་པ་ཆོས་ཅན། མཐར་ཐུག་ཐེག་པ་གཅིག་སྟོན་པ་མ་ཡིན་པར་ཐལ།
གང་ཡང་དག་པའི་སྐྱོན་མེད་པར་ཞུགས་པ་ནི། བླ་མེད་རྫོགས་བྱང་དུ་སེམས་
་པའི་མཐུ་མེད་དོ། །ཞེས་སོགས་ཀྱི་མཐར་ཐུག་ཐེག་པ་གསུམ་བསྟན་པའི་
ཕྱིར། རྒྱན་ཆོས་ཅན། ཐེག་ཆེན་ཐུན་མོང་མ་ཡིན་པའི་བསྟན་བཅོས་མ་ཡིན་པར་
ཐལ། དབང་པོ་བརྟུལ་དང་རྣོན་པོ་དག །ཅེས་སོགས་ཐེག་དམན་གྱི་ལུགས་
བཞག་པའི་ཕྱིར། ཁྱབ་པ་གཉིས་ཁས་བླངས། སྔ་མ་དགོངས་པ་ཅན་དང་། ཕྱི་
མ་བཏགས་པ་པའོ་ཞེ་ན།
འདི་ཡང་གདུལ་བྱ་མང་ཉུང་གི་དབང་གིས་སོ། །ཞེས་བཤད་ཅིང་འཆད་
པར་འགྱུར་རོ། །ཞེས་སྤྱིར་བཤད་ནས། ཁྱད་པར་དུ་འཆད་པ་ལ་གཉིས། རྗེ་
བཙུན་བླ་མའི་གསུང་ལས་ཇི་ལྟར་འབྱུང་བ། མངོན་རྟོགས་རྒྱན་ཉིད་ལས་ཇི་ལྟར་

435
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
བསྟན་པའོ། །དང་པོ་ནི། དེ་ནི་རིང་དུ་སོང་བར་བློས་ཀྱང་ལྷག་པར་འགྱུར།
ཞེས་པའི་ཊིཀྐར། འོ་ན་མངོན་རྟོགས་རྒྱན་ལས། གཟུང་དོན་རྟོག་པ་སྤོང་ཕྱིར་
དང་། །འཛིན་པ་མི་སྤོང་ཕྱིར་དང་ནི། །རྟེན་གྱི་བསེ་རུ་ལྟ་བུའི་ལམ། །ཡང་དག་
བསྡུས་པར་ཤེས་པར་བྱ། །ཞེས་རང་རྒྱལ་གྱི་ལམ་གྱིས་བཟུང་བ་ལ་བདེན་ཞེན་
གྱི་རྟོག་པ་སྤོང་ནུས་ཀྱང་། འཛིན་པའི་བདེན་ཞེན་སྤོང་མི་ནུས་པར་གསུངས་པ་
དང་། ཡང་། ཉོན་མོངས་ཤེས་བྱ་ལམ་གསུམ་གྱིས། །ཉམས་ཕྱིར་སློབ་མ་བསེ་
རུ་དང༌། །རྒྱལ་སྲས་རྣམས་ཀྱིས་དག་པ་སྟེ། །ཞེས་བཟུང་བ་ལ་བདེན་ཞེན་ཤེས་
སྒྲིབ་ཏུ་གསུངས་པ། ཇི་ལྟར་དྲང་ཞེ་ན། དེ་ལ་བཟུང་བ་ཕྱི་རོལ་ཞེན་པ་སྤོང་བའི་
དོན་ནི། ཕྱི་རོལ་གྱི་ཚད་མས་གྲུབ་ཀྱང་། ཕྱི་རོལ་བདེན་གྲུབ་རིགས་པས་ཁེགས་
པ་དབུ་མ་པ་ལྟར་གཏན་ལ་ཕབ་པའི་དོན་བསྒོམས་ནས་བདེན་ཞེན་སྤོང་བ་དང་།
ཡང་ན་སེམས་ཙམ་པ་ལྟར། ཕྱི་རོལ་གྱི་དོན་རིགས་པས་བཀག་པའི་དོན་སྒོམ་པ་
ལ་བརྟེན་ནས་ཕྱི་རོལ་ཡོད་པར་འཛིན་པ་སྤོང་བ་གང་རུང་གཅིག་ལས་མི་འདའོ།།
དེ་ལ་ཡང་། དང་པོ་ལྟར་ན་མི་རིགས་ཏེ། ཕྱི་དོན་སྤྱིར་ཡོད་པར་འཇོག་
ཐུབ་པ་ལ། བདེན་པར་ཡོད་པ་དེ་ཁོ་ན་ཉིད་ལ་སྤྱོད་པའི་རིགས་པས་ཁེགས་པ་
གཅིག་ཡིན་ན་ནི། དེ་ནས་འཛིན་པ་ལ་བདེན་པ་ཡོད་མོད་ཀྱི་དཔྱོད་པ་ཞུགས་པ་
ན༑ རིགས་པ་སྔ་མའི་མཐུ་ལ་བརྟེན་ནས་བདེན་མེད་དུ་རྟོགས་པར་ནུས་ཏེ།
འཕགས་པ་ལྷས། གང་གི་དངོས་གཅིག་དེ་བཞིན་ཉིད་མཐོང་བ། །དེ་ཡི་དངོས་
ཀུན་དེ་བཞིན་ཉིད་དུ་མཐོང་། །ཞེས་གསུངས་པའི་ཕྱིར་རོ། །གཉིས་པ་ལྟར་

436
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འདོད་པ་ནི། སློབ་དཔོན་སེང་གེ་བཟང་པོ་ལ་སོགས་པའི་ལུགས་ཡིན་ལ། དེ་
ལྟར་ན་ཕྱི་རོལ་མེད་པར་ཚད་མས་གྲུབ་པ་ཡིན་ནོ། །ཕྱི་རོལ་མེད་པར་གྲུབ་ན།
དེ་འཛིན་པའི་ཤེས་པ་བཟུང་བ་ལས་རྫས་ཐ་དད་མེད་པར་ནི། སུ་དབང་པོ་བརྟུལ་
ཡང་གྲུབ་པས། འཛིན་པ་ལ་བདེན་ཞེན་མི་སྤོང་བ་ནི། སྤྱིར་ཤེས་པ་བདེན་གྲུབ་ཏུ་
ཁས་ལེན་པ་ལ་བྱེད་ཀྱི། གཟུངས་འཛིན་རྫས་ཐ་དད་ཀྱི་ཕྱེད་ཁེགས་ཤིང་། ཕྱེད་
བདེན་པར་འཛིན་པ་གཏན་མིན་པས། འཛིན་པ་བདེན་པར་སྨྲ་བའི་རང་རྒྱལ་
 དང་། །གཟུང་འཛིན་གཉིས་མེད་ཀྱི་ཤེས་པ་དོན་དམ་དུ་གྲུབ་པར་སྨྲ་བའི་རྣམ་
རིག་པ་གཉིས། གྲུབ་མཐའ་མཚུངས་པ་མཚར། ཞེས་པ་ནི། གསལ་བྱེད་པའི་
བཞད་གད་དོ།།
འདིར་རང་རྒྱལ་གྱི་ལམ་ཐེག་པ་འབྲིང་དུ་བསྟན་པ་ལ། བཟུང་བ་དང་
འཛིན་པ་ལ་བདེན་ཞེན་སྤོང་མི་སྤོང་གི་ཁྱད་པར་གསུང་སྟེ། དེ་གཉིས་ཀྱིས་ཉན་
ཐོས་ལས་ལྷག་པ་དང་། ཐེག་ཆེན་ལས་དམན་པའི་ཕྱིར་འབྲིང་པོའོ། །འདི་ནི་
ཐེག་པ་ཆེ་འབྲིང་ཆུང་གསུམ་གྱི་གང་ཟག་གསུམ། དབང་པོ་རྣོ་འབྲིང་རྟུལ་བ་
ཡིན་པས། བདག་མེད་ལས་ལྟོས་ཏེ་དབང་པོའི་རིམ་པ་བཞག་པ་སྟེ། ཐེག་ཆེན་
ལ་ལྟ་བ་རབ་དབུ་མའི་ལྟ་བ་དང་། ཐེག་འབྲིང་ལ་ལྟ་བ་འབྲིང་སེམས་ཙམ་གྱི་ལྟ་
བ་དང་། ཐེག་ཆུང་ལ་ལྟ་བ་ཐ་མ་གང་ཟག་གི་བདག་མེད་ཐུན་མོང་བའི་ལྟ་བ་
བཞག་པ་ཡིན་ཡང་། དེར་མ་ངེས་སོ། །དེ་ཁོ་ན་ཉིད་ཀྱི་ལྟ་བ་གསུམ་ཀ་ལ་ཡོད་
པ་ལྟར་ནའང་། དེ་ཁོ་ན་ཉིད་མྱུར་དུ་གཏིང་དཔོག་མི་དཔོག་སོགས་ཀྱི་སྒོ་ནས།

43
རྒྱུན་གྱི་ལྟ་བ་ཐལ་འགྱུར་དུ་འགྲེལ་ཚུལ།
དབང་པོའི་རིམ་པ་གསུམ་མི་འགལ་ལོ། །འཛིན་པ་ཤེས་པ་བདེན་ཞེན་སྤོང་མི་
ནུས་པ་དམན་ཁྱད་ལྟ་བུ་བསྟན་པའི་ཕྱིར། མངོན་རྟོགས་རྒྱན་ནས་བཤད་པའི་
བདག་མེད་ཀྱི་ལྟ་བ་ནི་མདོ་རྒྱན་དང་། འབྱེད་རྣམ་གཉིས་ལྟར་སེམས་ཙམ་ལ་
བཤད་དུ་མི་རུང་ངོ་། །མངོན་རྟོགས་རྒྱན་ལའང་། དབུ་སེམས་སུ་འབྲེལ་ཚུལ་
རྒྱ་གར་བ་རྣམས་ལའང་ཡོད་པས། དེ་དག་གི་རྒྱུ་མཚན་མང་དུ་བཤད་དགོས་
ཀྱང་། ཚིག་མངས་སུ་དོགས་ནས་རེ་ཤིག་ལ་མ་བྲིས་སོ། །ཞེས་སོ། །འདི་ནི་
གོང་དུ་བཤད་པ་རྣམས་ཀྱིས་རྩོད་པ་སྤོང་བ་ཡིན་ལ། དེ་ལ་ཡང་འགྲེལ་པ་ནས་
བཤད་པའི་རྩོད་པ་སྤང་བ་དང་། མ་བཤད་པའི་རྩོད་པ་སྤངས་པ་གཉིས་ལས།
འདི་ཕྱི་མའོ།།
དེ་ལྟར་རྩོད་པ་སྤང་དགོས་པའི་རྒྱུ་མཚན་ནི། འདི་དག་གི་སྔོན་དུ་
ཊིཀྐར། གདགས་གཞི་ཕུང་བོ་ལ་བདེན་བར་དམིགས་པའི་ཞེན་ཡུལ་སུན་མ་ཕྱུང་
ན། བཏགས་ཆོས་གང་ཟག་ལ་བདེན་པར་འཛིན་པའི་ཞེན་ཡུལ་སུན་མ་ཕྱིན་
པས། གང་ཟག་བདེན་མེད་དུ་མ་རྟོགས་པའི་ཕྱིར། གང་ཟག་གི་བདག་མེད་
མཚན་ཉིད་རྫོགས་པ་མ་རྟོགས་པར་བསྟོན་ནོ། །ཞེས་པ་དང༌། དེ་ཁོ་ན་ཉིད་ཀྱི་ལྟ་
བ་དང་བྲལ་ན་འཁོར་བ་ལས་མི་གྲོལ་བ་དང་། འཁོར་བ་ལས་གྲོལ་བ་ལྟ་བ་དེ་
དགོས་པར་བསྟན་ལ། ཉན་རང་དགྲ་བཅོམ་པ་འཁོར་བ་ལས་མི་གྲོལ་བ་ནི།
མཁས་པ་སུ་ཡང་མི་འདོད། ཅེས་པ་དང༌། ཁྱད་པར་དུ་ལུགས་འདི་ལ་བདེན་
འཛིན་ཤེས་སྒྲིབ་ཏུ་འཇོག་པའི་ལུགས་ཀྱི། ཤེས་སྒྲིབ་ཆུང་འབྲིང་ཆེན་པོ་དགུར་

438
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བྱས་ནས། ས་གཉིས་པ་སོགས་བསྒོམ་ལམ་དགུས་སྤོང་བའི་རྣམ་གཞག་ཁས་མི་
ལེན་ཏེ། ཞེས་གསུངས་པ་རྣམས་ཐལ་འགྱུར་བའི་ལུགས་ཡིན་ན། དེ་ལྟ་ན་
མངོན་རྟོགས་རྒྱན་ཀྱང་ཐལ་འགྱུར་བའི་ལུགས་ཡིན་པའི་ཕྱིར། འདིར་མངོན་
རྟོགས་རྒྱན་དྲངས་པའི་སྒྲིབ་པའི་འཇོག་ཚུལ་འདི་དག་དང་འགལ་ལོ། །ཞེས་
པའི་རྩོད་པ་སྤངས་པའོ། །ཤེས་ལྡན་དག་འདི་ཙམ་རེ་གོ་ན་ཡང་། འཇུག་པའི་
རྣམ་བཤད་ཀྱིས་མངོན་རྟོགས་རྒྱན་ཐལ་འགྱུར་བར་བཀྲལ་བའི་ཚུལ་གོ་བར་ནུས་
པས། རྨོངས་པའི་མལ་ན་བག་མེད་པའི་གཉིད་མ་ ལོག་པར་བརྩོན་པ་བསྐྱེད་
ཅིག།
ད་ནི་རྗེ་བླ་མའི་གསུང་བརླིང་བས་གོང་དུ་དྲངས་པ་དེ་དག་བཤད་པར་བྱ་
སྟེ༔ དྭགས་པ་བླངས་པའི་དོན་ནི་བཤད་ཟིན་པ་དེས་གོ་བར་ནུས་ལ། ལན་ལ་
གཉིས། བསྡུས་ཏེ་བསྟན་པ་དང་། ཚིག་དོན་མདོ་ཙམ་བཤད་པའོ། །དང་པོ་
ནི༑ རང་རྒྱལ་འཕགས་པས་བཟུང་བ་བདེན་འཛིན་སྤོང་ནུས་ལ། འཛིན་པ་བདེན་
ཞེན་སྤོང་མི་ནུས་པ། རྒྱན་གྱིས་རང་ལུགས་མ་ཡིན་ཏེ། ཕྱི་དོན་ཚད་མས་གྲུབ་མ་
གྲུབ་གང་ཡིན་ཀྱང་དེ་མི་འཐད་པའི་ཕྱིར་ཏེ། ཕྱི་དོན་གྲུབ་ན་དེ་བདེན་མེད་དུ་
རྟོགས་ན་བློ་ཁ་ཕྱོགས་པའི་ཚེ་ཤེས་པ་ཡང་བདེན་མེད་དུ་རྟོགས་པའི་ཕྱིར་དང་།
ཕྱི་དོན་མ་གྲུབ་ན་འཛིན་པ་བདེན་འཛིན་མི་སྤོང་བའི་དོན་ཤེས་པ་བདེན་གྲུབ་ཁས་
ལེན་པ་ལ་ཐུག་པའི་ཕྱིར་རོ། །དེས་ན་འདི་ནི་རེ་ཞིག་རྣལ་འབྱོར་སྤྱོད་པའི་དབུ་
མའི་ལུགས་རྩ་བར་བཤད་ཅིང་། དེ་དང་མཐུན་པར་འཕགས་སེང་གི་བཀྲལ་བ་

439
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
ཡིན་ལ། དེའི་རྒྱུ་མཚན་ཡང་། ལུགས་དེ་ཙམ་གྱི་འདུལ་བར་བྱ་བའི་གང་ཟག་
གི་དབང་དུ་བྱས་པ་སྟེ། སྔར་ཡང་བརྗོད་ཟིན་ཏོ།།
གཉིས་པ་ལ་བཞི། ལན་དངོས་བཤད་པ། རང་རྒྱལ་གྱི་ཐེག་པ་འབྲིང་དུ་
བཤད་པ། རང་རྒྱལ་འཕགས་པ་ལ་བདེན་མེད་རྟོགས་ཀྱང་ཐེག་ཆེན་དང་ཁྱད་
པར་ཡོད་པ་བསྟན་པ། རྒྱན་གྱི་རང་ལུགས་དབུ་མར་བཤད་དགོས་པའོ། །དང་
པོ་ནི། དེ་ལ་བཟུང་བ་ཕྱི་རོལ་ལ་ཞེན་པ་སྤོང་བའི་དོན་ནི། ཞེས་སོགས་ཏེ། ཐལ་
འགྱུར་བ་ལ་བྱ་དགོས་ཏེ། ལེགས་ལྡན་གྱིས་ཕྱི་དོན་ཚད་གྲུབ་བཞེད་ཀྱང་། ཕྱི་
དོན་བདེན་གྲུབ་རིགས་པས་མི་ཁེགས་ཏེ། ཕྱི་དོན་རང་བཞིན་གྱིས་གྲུབ་པ་མི་
ཁེགས་པའི་ཕྱིར་དང་། དེའི་ལྟ་བ་ཙམ་གྱིས་བདེན་ཞེན་སྤོང་མི་ནུས་པའི་ཕྱིར།
བརྟག་པ་དང་པོའི་གསུང་ལྷག་མ་རྣམས་གོ་སླའོ། །གཉིས་པ་ལྟར་འདོད་པ་
ནི། སློབ་དཔོན་སེང་གེ་བཟང་པོ་ལ་སོགས་པའི་འགྲེལ་པའི་ལུགས་ཡིན་པས་
ཞེས་སོགས་ཏེ། འདིར་སློབ་དཔོན་སེང་གེ་བཟང་པོས་ཕྱི་དོན་མེད་པར་ཚད་མས་
གྲུབ་པར་འདོད་པས། ཞེས་གསུངས་པས། རྗེ་བླ་མའི་རྗེས་འབྲང་དུ་རློམས་པ་
བླུན་པོ་ཁ་ཅིག །རྒྱན་གྱི་ལུགས་ཐལ་འགྱུར་དུ་འགྲེལ་ཞེས་གསུངས་པ་ལ་ཧ་ཅང་
ཐལ་ནས། འཕགས་སེང་གཉིས་ཀྱིས་ཀྱང་ཐལ་འགྱུར་དུ་བཀྲལ་བས། དེ་
གཉིས་ཀྱང་ཐལ་འགྱུར་བར་བཞེད་དོ། །ཞེས་སྨྲ་བ་དཔྱིས་ཕྱིན་པར་བཀག་སྟེ།
ཀ་ཡེ་ཅོད་པན་དང་འདོམ་དཀྲིས་མ་ནོར་བར་གྱིས་ཤིག །འཛིན་པ་བདེན་ཞེན་མི་
སྤོང་བའི་རྒྱུ་མཚན་ཤེས་པ་བདེན་གྲུབ་ཏུ་ཁས་ལེན་པ་ལ་བྱེད་ལ། ཤེས་པ་བདེན་

440
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲུབ་ཏུ་ཁས་ལེན་པ་པོ་ནི། རང་རྒྱལ་གྱི་གྲུབ་མཐའ་འདོད་པའི་སོ་སྐྱེ་ཡིན་
ལ༑ དེ་དང་སེམས་ཙམ་པ་མཐུན་ནོ་ཞེས་བཞེད་པའོ།།
འོ་ན་རྒྱན་རྩ་བ་དང་། འཕགས་སེང་གཉིས་ཀྱང་རྒྱུ་མཚན་དེ་ཁས་ལེན་
དགོས་ཞེ་ན། དམ་བཅའ་ཐུན་མོང་དུ་ཁས་བླངས་བས། སྒྲུབ་བྱེད་ཐུན་མོང་དུ་
འདོད་པར་མ་ངེས་ལ། འདིའི་རྒྱུ་མཚན་འཕགས་པས་གསལ་བར་མ་མཛད་
ཅིང་། རྒྱན་སྣང་དུ་བསམ་པ་ནི་འདི་ཡིན་ཏེ། རང་གི་མཚན་ཉིད་དངོས་པོ་ཡོད་
ན། དེ་འཛིན་པར་བྱེད་པ་རྣམ་པར་རྟོག་པ་མེད་པའི་ཤེས་པ་རང་གི་མཚན་ཉིད་སྐྱེ་
ཞིང་དེ་མེད་པར་མ་ཡིན་པ། ཞེས་བྱ་བ་གང་ཡིན་པ་འདི་ནི་དངོས་པོའི་ཆོས་ཉིད་
ཡིན་ན། ཐོག་མ་མེད་པའི་དུས་ཅན་གྱི་གཟུགས་ལ་སོགས་པ་འཛིན་པར་བྱེད་
པའི་རྣམ་པར་རྟོག་པ་ནི། ཤེས་པ་འགག་བཞིན་པས་འཕངས་པའི་རང་གི་རྒྱུད་ཀྱི་
བག་ཆགས་སད་པ་ལས་སྐྱེས་པའི་ཕྱིར། འཛིན་པའི་རྣམ་པར་རྟོག་བ་ལ་ནི།
གཟུང་བའི་རྣམ་པར་རྟོག་པ་ཡོད་པ་ཁོ་ན་ལས་སྐྱེ་བ་ཡིན་ནོ། །ཞེས་བྱ་བའི་ངེས་
པ་ཡོད་པ་མ་ཡིན་ནོ། །ཞེས་དང་། འཛིན་པའི་རྣམ་པར་རྟོག་པའི་རྣམ་པས་ཞེས་
བྱ་བ་ནི་ལྷག་མ་སྟེ། རྣམ་རྟོག་དངོས་མི་སྣང་ཕྱིར་དང་། ཉེ་བར་བསླད་པའི་བསླུ་
བའི་ཕྱིར། །ཞེས་བསམས་པའོ། །ཚུལ་འདི་ནི་འཛིན་པའི་རྣམ་པར་རྟོག་པ་མ་
སྤངས་སུ་ཟིན་ཀྱང་། རང་སངས་རྒྱས་རྣམས་ཀྱི་ལམ་གྱི་ངོ་བོ་ཡིན་པར་བཤད་
དོ༑ ༑ཞེས་སོ། །ལུང་སྔ་མའི་དོན། ཊིཀ་ གསེར་ཕྲེང་ རེ་རེ་ཙམ་འཆད་བ་ལེགས་
པར་མ་མཐོང་བས་མ་བཀོད་ལ། དོན་ནི་རང་རྒྱལ་གྱི་གཟུང་བ་བདེན་མེད་རྟོགས་

44
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
པ། རྟེན་འབྲེལ་གྱི་ཆོས་ཉིད་ཡིན་ཅིང་། དེ་ལྟ་ན་ཡང་འཛིན་པ་ལ་བདེན་ཞེན་སྤོང་
མི་ནུས་ཏེ། དེ་ནི་རང་གི་བག་ཆགས་ལས་སྐྱེ་བའི་ཕྱིར་ཏེ། འཛིན་པ་བདེན་མེད་
གོམས་པར་མི་བྱེད་པའི་ཕྱིར་ཅེས་པར་མངོན་ལ། ལུང་ཕྱི་མའི་དོན་དཔྱད་པར་
བྱའོ། །སློབ་དཔོན་སེང་གེ་བཟང་པོའི་རྗེས་འབྲང་ཆོས་བཤེས་ནི། གཟུགས་ཕུང་
དང༌། ཕུང་པོ་ཕྱི་མ་བཞི་ལ་རྒྱུན་བརྟན་མི་བརྟན་ཡོད་པའི་རྒྱུ་མཚན་གྱིས་སོ། །
ཞེས་སྨྲས་སོ།།
བོད་འདིར་ཕར་ཊི ཀ་སྐུའི་གྲངས་ཙམ་སྣང་བ་བྱེད་པ་པོ་རྣམས་ནི་སྐབས་
འདི་དག་ན་ཅི་ཡང་མི་སྨྲ་བའི་བརྟུལ་ཞུགས་མཛད་པའོ། །ཆོས་བཤེས་ཀྱི་ལུགས་
དེ་ནི་ཤིན་ཏུ་མི་འཐད་དེ། འདིར་བཟུང་བ་བདེན་མེད་དུ་རྟོགས་པ་ནི་བཤད་མ་
ཐག་པ་ལྟར་བཟུང་འཛིན་རྫས་ཐ་དད་ཀྱི་སྟོང་པ་རྟོགས་པ་ཡིན་གྱི། གཟུགས་ཕུང་
བདེན་མེད་དུ་རྟོགས་པ་ལ་མི་བྱེད་ལ། གཟུགས་ཕུང་བདེན་མེད་དུ་རྟོགས་ནས་
ཤེས་པ་བདེན་པར་ཡོད་མེད་དཔྱད་པ་ན་ཤེས་པ་བདེན་མེད་དུ་རྟོགས་ནུས་པ་ནི།
འཕགས་སེང་གཉིས་ཀྱང་ཤིན་ཏུའ ང་བཞེད་པའི་ཕྱིར་ཏེ། གང་གི་དངོས་གཅིག་
དེ་བཞིན་ཉིད་མཐོང་བ། །ཞེས་སོགས་གཉིས་ཀས་འདྲེན་ཅིང་། དོན་ཡང་དེ་ཉིད་
དུ་འཇོག་པའི་ཕྱིར་རོ། །གཟུགས་ཕུང་དང་ཕུང་པོ་ཕྱི་མ་བཞི་ལ་རྒྱུན་བརྟན་མི་
བརྟན་ཡང་མཐའ་གཅིག་ཏུ་བཞག་པར་དཀའ་སྟེ། སྲིད་རྩེ་བའི་སེམས་རྒྱུན་
གཅིག་ལ་བསྐལ་ཆེན་བརྒྱད་ཅུའི་ཡུན་འོང་བ་སོགས་དུ་མ་ཡོད་པའི་ཕྱིར་ཏེ།
འཛིན་པ་བདེན་སྨྲའི་རང་རྒྱལ་དང་། སེམས་ཙམ་པ་གྲུབ་མཐའ་མཚུངས་པ་

442 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མཚར་ཞེས་སྨྲ་བ་པོ་ནི། རིག་རལ་སོགས་བོད་སྔ་མ་རྣམས་ཡིན་ལ། གསལ་
བྱེད་པའི་བཞད་གད་ནི། རྣམ་ངེས་ཀྱི་འགྲེལ་པ་འཐད་ལྡན་དུ་རི་བོང་རྭ་མེད་པར་
སྨྲ་བ་ལ། གསལ་བྱེད་ཀྱི་བཞད་གད་དུ་བྱས་པ། རི་བོང་དང་རྭ་དག་ཡོད་པར་
མཐོང་བའི་རྒྱུའི་ཕྱིར། སངས་རྒྱས་པ་རི་བོང་རྭ་མེད་པར་སྨྲ་བ་ལ། བཞད་གད་
བྱེད་པ་དེ་ནི་མི་ཤེས་པར་སྟོན་པས། བདག་ཉིད་ཅན་ལ་བཞད་གད་བྱེད་པ་ཡིན་
ནོ༑ ༑ཞེས་འབྱུང་བ་དེ་ཡིན་པ་འདྲའོ། །མ་བཤད་པ་ལྷག་མ་དག་གོ་སླའོ།།
གཉིས་པ་ནི། འདིར་རང་རྒྱལ་གྱི་ལམ་ཐེག་པ་འབྲིང་དུ་སྟོན་པ་ལ།
ཞེས་སོགས་ཏེ། དེར་མ་ངེས་སོ་ཞེས་པ་ནི། རྣལ་འབྱོར་སྤྱོད་པའི་དབུ་མ་པ་ཉིད་
ལ་ཡང་། རྣལ་འབྱོར་པ་གསུམ་གྱི་ལྟ་བ་གསུམ་ཡོད་པ་བཞིན་ཏེ། གཞན་རྣམས་
ཀྱང་གོ་བར་ཟད་དོ།།
གསུམ་པ་ནི། དེ་ཁོ་ན་ཉིད་ཀྱི་ལྟ་བ་གསུམ་ཀ་ལ། ཞེས་སོགས་ཏེ།
་བའི་གཏིང་དཔོགས་མི་དཔོགས་ནི་རྟོགས་པ་མྱུར་བུལ་ཡིན་ལ། ལྷག་མ་
ཡང་གོ་བར་ཟད་དོ།།
བཞི་པ་ནི། འཛིན་པ་ཤེས་པ་ལ་བདེན་ཞེན་སྤོང་མི་ནུས་པ་དམན་ཁྱད་དུ་
བསྟན་པའི་ཕྱིར། དེ་ལ་མཆོག་ཏུ་གྱུར་པ་ཤེས་པ་བདེན་ཞེན་སྤོང་ནུས་ཀྱི་ལམ།
རྒྱན་འདིར་མང་དུ་གཙོ་བོར་སྟོན་པ་ན། མངོན་རྟོགས་རྒྱན་ལས་ཤེས་དགོས་
སོ༑ །གཞན་འཇུག་པའི་རྣམ་བཤད་ལས། དེ་ལྟར་བྱས་ན་རང་རྒྱལ་ལ་དེ་ཁོ་ན་
ཉིད་ཀྱི་དོན་རྟོགས་པ་ཅིག་ཀྱང་ཡོད་པས། རང་རྒྱལ་ལ་ཤེས་པ་བདེན་ཞེན་སྤོང་

443
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
མི་ནུས་པས་མ་ཁྱབ་བོ། །ཉན་ཐོས་ལ་ཡང་དེ་ཁོ་ན་ཉིད་རྟོགས་པ་དང་མ་རྟོགས་
པ་གཉིས་སུ་དབྱེ་དགོས་པའི་ཕྱིར་རོ། །མངོན་རྟོགས་རྒྱན་དུ་ཡང་། ཐེག་དམན་
ལ་ཚུལ་གཉིས་གསུངས་པས་གཟུང་འཛིན་རྫས་ཐ་དད་དུ་བདེན་པར་འཛིན་པ་ལ་
ཤེས་སྒྲིབ་ཏུ་འཇོག་མི་འཇོག་གཉིས་ངེས་པར་བྱ་དགོས་སོ། །ཞེས་གསུངས་པའི་
ཕྱིར་རྩབའི་དགོངས་པ་ལ་ཉན་རང་ལ་དེ་ཁོ་ན་ཉིད་རྟོགས་པ་དང་།
འཕགས་སེང་གཉིས་ཉན་རང་ལ་བདེན་སྟོང་རྟོགས་པའི་འཇོག་ཚུལ་མི་
འདྲ་སྟེ། རྒྱན་རྩ་བའི་ལུགས་ལ། རྟོགས་ཚུལ་ནི་ཉན་རང་འཕགས་པ་ཡིན་ན་
བདེན་སྟོང་མངོན་སུམ་དུ་རྟོགས་པས་ཁྱབ་ལ། རྟོགས་མ་རྟོགས་གཉིས་འབྱེད་བ་
ནི། ཉན་རང་སོ་སྐྱེའི་དབང་དུ་བྱས་པ་སྟེ། རྒྱུད་བླ་མའི་འགྲེལ་པར། དེ་བཞིན་
གཤེགས་པའི་སྙིང་པོ་ལྟ་བ་ལ་མིག་དང་མི་ལྡན་པའི་གང་ཟག་བཞི་སྟེ། ཞེས་
སོགས་དང་འདྲ་སྟེ། དེའི་དོན་ནི། རྒྱལ་ཚབ་དམ་པའི་བཤད་པ་ལས་ཤེས་པར་
བྱའོ། །འཕགས་སེང་གཉིས་ཀྱི་ལུགས་ལ་ནི། རྣམ་བཤད་དུ་ཉི་སྣང་གི་ལུང་
དྲངས་པ་དང༌། འཕགས་པའི་གང་ཟག་ཐམས་ཅད་འདུས་མ་བྱས་ཀྱིས་རབ་ཏུ་
ཕྱེ་བ་གསུངས་པའི་དོན། ཉན་རང་འཕགས་པ་ལ་ཆོས་ཉིད་རྟོགས་པ་ཡོད་པའི་
དོན་དུ་མཛད་ཀྱང༌། དེ་གཉིས་ཀྱི་ལུགས་ལ་འབྲས་ཡུམ་ལ་རིང་བའི་གཞི་ཤེས་
སྒྲ་དྲང་ཐད་དུ་ཁས་ལེན་ལ། གཞི་ཤེས་འཕགས་པའི་རྟོག་པར་ཡང་འཇོག་
པས། ཉན་ཐོས་འཕགས་པ་ལ་ངེས་བཟུང་དུ་ཆོས་ཉིད་རྟོགས་པས་ཁྱབ་པར་མི་
འདོད་དོ། །ཐེག་དམན་ལ་ཚུལ་གཉིས་གསུངས། ཞེས་པ་ནི། འཛིན་བ་བདེན་

44
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཞེན་སྤོང་ནུས་མི་ནུས་ཀྱི་ཚུལ་གཉིས་གསུངས་པའི་དོན་ཡིན་ལ། གཟུང་འཛིན་
རྫས་ཐ་དད་དུ་བདེན་པར་འཛིན་པ་ནི། བདེན་འཛིན་ཐ་དད་དུ་འཛིན་པ་ཙམ་ལ་མི་
བྱ་སྟེ། དེ་དང་ཐེག་དམན་ལ་ཚུལ་གཉིས་གསུངས་པ་གཉིས་མ་འབྲེལ་བའི་ཕྱིར་
རོ༑ ༑དེས་ན་བདེན་འཛིན་ལ་ཤེས་སྒྲིབ་དང་། ཉོན་སྒྲིབ་གཉིས་ངེས་པར་སྟེ་ངེས་
གཟུང་དུ་བྱ་དགོས་སོ། །དེའི་དོན་ཡང་། མངོན་རྟོགས་རྒྱན་ནས་བདེན་འཛིན་
ཤེས་སྒྲིབ་ཡིན་པའི་ལུགས་ཀྱང་གསུངས། བདེན་འཛིན་ཉོན་སྒྲིབ་ཡིན་པའི་
ཕྱོགས་ཀྱང་གསུངས་པའོ། །དེའི་སྔ་མ་ནི་མང་ཞིང་གྲགས་ཆེ་ལ། ཕྱི་མ་ནི་དེ་མ་
ཐག་ཏུ་འཆད་པར་འགྱུར་རོ། །འདི་དང་། དེས་ན་རྒྱན་གྱི་འགྲེལ་མཛད་དེ་དག་
གི་ལུགས་ལ་ཚུལ་གཉིས་ཤེས་པར་བྱའོ། །ཞེས་པ་ཉིད་གཅིག་ཏུ་འཁྲུལ་བར་མི་
བྱ་སྟེ། དེ་ནི་ཉན་རང་འཕགས་པ་ལ་བདེན་མེད་རྟོགས་པ་ཡོད་མེད་གསུངས་
པའི་སྐབས་ཡིན་པའི་ཕྱིར། འདི་གཉིས་གཅིག་ཏུ་འདོད་པའི་རྨོངས་པ་དེ་དག་
ནི༑ ཞྭ་དཔེ་ལྷམ་ལ་འགེབས་པའོ།།
ཡང་རྣམ་བཤད་ལས། དེ་ཕྱིར་ལུགས་འདི་དང་མངོན་རྟོགས་རྒྱན་
གཉིས་འགལ་བ་མ་ཡིན་ནོ། །ཞེས་པ་ནི་འཇུག་པའི་ལུགས་དང་། མངོན་རྟོགས་
རྒྱན་གྱི་ལུགས་གཉིས། ཐལ་འགྱུར་བའི་ལུགས་གཅིག་པར་སྟོན་པ་སྟེ་གོ་
སླའོ། །འདིར་ཡང་རྒྱན་གྱིས་འགྲེལ་མཛད་རྣམས་ཀྱི་ལུགས་དང་འགལ་བ་མ་
ཡིན་ནོ། །ཞེས་མ་གསུངས་པར། ངེས་བཟུང་དུ་གསུངས་པས། དེའི་ཕྱིར་བློ་
ཞིབ་པར་བྱ་སྟེ། རང་གི་ངེས་པར་བྱ་ཞིང་། གཞན་ལ་ཡང་སྨྲ་བར་བྱའི། རང་གི་

445
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
བློའི་དྲི་མ་ཆེན་པོ་དག་ལ་འགོད་པར་མི་བྱའོ། །གཞན་ཡང་། ལམ་རིམ་གཉིས་
ཀར། གདམས་ངག་འདི་རྗེ་བཙུན་བྱམས་པས་མཛད་པའི་མངོན་པར་རྟོགས་པའི་
རྒྱན་གྱི་གདམས་པ་ཡིན་ལ། ཞེས་གསུངས་ལ། དེའི་སྐྱེས་བུ་ཆེན་པོའི་ལམ་
འཆད་པ་ན། སངས་རྒྱས་བསྐྱངས་དང་། ཟླ་བ་གྲགས་པ་དང་། དཔལ་ཨ་ཏི་
ཤའི་ལུགས་གསུམ་མཐུན་པར་མཛད་ནས། ཐལ་འགྱུར་བའི་ལྟ་བ་གཏན་ལ་ཕབ་
པས་ཀྱང་། རྒྱན་གྱི་རྩ་བའི་དགོངས་པ་སངས་རྒྱས་བསྐྱངས་སོགས་དང་མཐུན་
པར་བཞེད་པར་གསལ་ལོ།།
ཡང་བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ་འཆད་པ་
ནི། བྱང་སེམས་ཀྱིས་འཇིག་རྟེན་གྱི་བཞེད་དོན་སྒྲུབ་པའི་དོན་ནི། རིགས་ཅན་
གསུམ་གྱི་དོན་བྱེད་པ་ཡིན་ལ། དེ་ལ་དེ་དག་གིས་ལམ་ལ་བསླབ་དགོས་པར་
བྱང་ཆུབ་སེམས་འགྲེལ་སོགས་མདོ་བསྟན་བཅོས་བཞི་དྲངས་ནས་བསྒྲུབ་པར་
མཛད་དོ། །དེ་ལྟར་ན་རྒྱན་འདིར་ཡང་རིགས་ཅན་གསུམ་ཀའི་ལམ་བསྟན་པར་
ཤེས་ལ། དེའི་ཚེ་རིགས་ཅན་གསུམ་གྱི་ནང་ནས་ཐེག་པ་ཆེན་པོའི་རིགས་ཅན་
དབང་པོ་རྣོན་པོས་བདེ་བླག་ཏུ་རྟོགས་པར་བྱ་བ། འཁོར་བའི་རྩབ་མ་ལུས་པར་
གཅོད་པའི་ལམ་དངོས་པོ་རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་ལྟ་བ་
ཁྱད་པར་ཅན་མ་བསྟན་ན། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཀྱིས་
ལམ་དེ་རང་ཉིད་ཀྱིས་ངེས་ནས་གཞན་ལ་བསྟན་དུ་མེད་པར་འགྱུར་བས། བྱང་
སེམས་དབང་རྣོན་གྱི་བཞེད་དོན་སྒྲུབ་མི་ནུས་པར་འགྱུར་རོ། །ཞེས་བྱ་བ་ནི་

46
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རིགས་པ་ཡང་དག་སྟེ། འཇུག་པའི་རྣམ་བཤད་ལས་ཀྱང་། མངོན་རྟོགས་རྒྱན་དུ་
ཉན་རང་གི་ལམ་ཤེས་པའི་ལམ་ཤེས་སྟོན་པ་ནི། ཉན་རང་གི་རིགས་ཅན་རྗེས་སུ་
བཟུང་བའི་ཕྱིར་དུདུ་ཡིན་པས། རྗེས་སུ་བཟུང་རྒྱུའི་ཐེག་དམན་ལ་ཡང་ཟབ་མོའི་
སྣོད་དུ་གྱུར་མ་གྱུར་གཉིས་ཡོད་ཅིང་དེ་གཉིས་ལ་ཡང་། ཕྱི་མ་ཆེས་མང་བས་
ཕལ་ཆེར་དེའི་ལམ་མང་དུ་གསུངས་སོ། །ཐེག་ཆེན་ལ་ཐོག་མར་སེམས་ཙམ་ལ་
མ་ཁྲིད་པར་དབུ་མའི་ལྟ་བ་མི་རྙེད་པ་སྣང་བ་བཞིན་དུ། རང་རྒྱལ་ལ་ཡང་ཡོད་
པ་དེ་ནི། ཉན་ཐོས་ལ་ཡང་ཡོད་པའི་ཕྱིར་ཞེས་གསུངས་སོ།།
དེ་དག་ནི་རྗེ་བཙུན་བླ་མའི་ལུགས་ཀྱི་རྗེས་སུ་འབྲང་བ་དག་ལ། མདོ་
ཙམ་བསྟན་ནས། ད་ནི་ལུགས་གཞན་འཛིན་པ་དག་དང་ཐུན་མོང་དུ་གོ་བར་བྱ་
བའི་ཕྱིར། མངོན་རྟོགས་རྒྱན་ཉིད་ནས་ཐལ་འགྱུར་བའི་ལྟ་བསྒོམ་བསྟན་ཚུལ་
བརྗོད་པར་བྱ་སྟེ། འདི་ལ་གཉིས། སྐབས་དང་པོ་ནས་ཇི་ལྟར་གསུངས་པ་དང་།
གསུམ་པ་དང་བཞི་པ་ནས་ཇི་ལྟར་གསུངས་པའོ། །དང་པོ་ནི། ས་བདུན་པའི་
ཡོངས་སྦྱོངས་སུ། ས་གཞན་ལས་མི་གསུངས་པའི་སྤང་གཉེན་གཉིས་ཀྱི་རྣམ་
གཞག་གསུངས་པ་ནི། ལུགས་རྣམ་པར་དག་པ་འདི་བསྟན་པའི་ཆེད་དུ་ཡིན་
ཏེ༑ དེ་ལ་སྤང་བྱ་ཉི་ཤུ་འཆད་པ་ན། བདག་དང་སེམས་ཅན་འཛིན་པ་དང་།
ཞེས་གསུངས་ལ། དེའི་གཉེན་པོ་འཆད་པ་ན། རྣམ་ཐར་སྒོ་གསུམ་ཤེས་པ་དང་།
ཞེས་གསུངས་སོ། །འདི་ལ་གཞན་གྱི་བཤད་པ་འགོད་པ་དང༌། རང་གི་ལུགས་
བཤད་པ་གཉིས་ཀྱི་རིག་པར་བྱའོ།།

447
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
དང་པོ་ནི། ལེགས་བཤད་གསེར་ཕྲེང་དུ། རྣམ་ཐར་གྱི་སྒོ་དང་པོ་ཤེས་
པ་ལ། མདོར། ཆོས་ཐམས་ཅད་ཀྱི་རང་གི་མཚན་ཉིད་སྟོང་པ་ཉིད་ཉེ་བར་བཟུང་
ནས་རྫོགས་པ། ཞེས་པས་འདིའི་སྤང་བྱའི་བདག་འཛིན་གྱི་ཡུལ་དེ། གང་ཟག་
གི་བདག་འབའ་ཞིག་ལ་མི་བྱ་བར། སྤྱིར་ངོ་བོ་བདེན་པར་གྲུབ་ཙམ་ལ་བྱའོ། །
ཞེས་གསུངས་པ་འདིའི་བདག་འཛིན་རང་རྐྱ་ཐུབ་པའི་རྫས་ཡོད་དུ་འཛིན་པ་འབའ་
ཞིག་ལ་བྱར་མི་རུང་བར་གསུངས་སོ། །འདིའི་གཉེན་པོས་སྤང་བྱའི་གཙོ་བོ་
བདེན་འཛིན་སྤོང་བའི་ས་བདུན་པའི་གང་ཟག་བདེན་མེད་མངོན་སུམ་དུ་རྟོགས་
པའི་བར་ཆད་མེད་ལམ་དེ་དང་འཛིན་སྟངས་འགལ་བའི་དངོས་ཀྱི་སྤང་བྱ་ནི།
བདག་སྟེ། གང་ཟག་བདེན་པར་འཛིན་པའི་གང་ཟག་གི་བདག་འཛིན་ནོ། །འདི་
ནི་སེམས་ཅན་འཛིན་པ་དང་། ཞེས་པའི་ཟླས་དྲངས་པས། གང་ཟག་གི་བདག་
འཛིན་དུ་གྲུབ་སྟེ། སློབ་དཔོན་ཆོས་ཀྱི་གྲགས་པས་ཀྱང་རྣམ་འགྲེལ་དུ། འཇིག་
ལྟ་ལྷན་སྐྱེས་འཆད་པ་ན། སེམས་ཅན་ལ་ལྟ་ལྷན་ཅིག་སྐྱེས། །ཞེས་གསུངས་པ་
ལྟར་རོ། །དེ་ལྟར་ན། གང་ཟག་གི་བདག་འཛིན་ལྷན་སྐྱེས་འདི་འཁོར་བའི་རྩ་
བར་གྲུབ་མཐའ་སྨྲ་བ་བཞི་ཀས་འདོད་ལ། འཁོར་བའི་རྩ་བ་ཡིན་པའི་ཕྱིར་ཉོན་
མོངས་པའི་སྒྲིབ་པའོ། །ཞེས་ཤེས་པར་ནུས་སོ། །འདི་དང་། གཞན་ཡང་།
རྟོག་པ་ཀུན་ཏུ་འཇོམས་པ་དང་། །འདུ་ཤེས་ལྟ་དང་ཉོན་མོངས་སྤོང་། ཞེས་
གསུངས་པ་དང་།
གཉིས་པ་ནི། ཉི་ཤུ་གང་ལ་རྣམ་ཆད་པ། །དེ་ཡིས་ས་ནི་བདུན་པ་

448
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཐོབ། །ཞེས་གསུངས་པས་ལེགས་པར་བསྟན་ནོ། །གལ་ཏེ་འདིརབཤད་པ་ས་
བདུན་པ་རང་གི་ངོ་སྐལ་གྱི་སྒྲིབ་པ་ཙམ་མོ། །ཞེས་ཀྱང་བྱ་བར་ནུས་པ་མ་ཡིན་
ཏེ༑ བདག་འཛིན་སོགས་ནི་སྤྱི་སྒྲ་བྱེ་བྲག་ལ་བཤད་པར་མི་ནུས་པའི་ཕྱིར་དང་།
འདིར་བཤད་བར་མ་འདུས་པའི་བདེན་འཛིན་མེད་པའི་ཕྱིར་རོ། །གཞན་ཡང་ས་
བརྒྱད་པའི་ཡོངས་སྦྱོངས་སུ། སྒྱུ་མ་ལྟར་གནས་དང་། ཞེས་གསུངས་པ་ནི།
བདེན་འཛིན་ས་བོན་དང་བཅས་པ་མ་ལུས་པར་སྤངས་བའི་དབང་གི་རྗེས་ཐོབ་ཏུ་
ཡང་། བདེན་པར་སྣང་བ་ཙམ་ལས་མེད་པའི་དོན་ཏེ། བདེན་པར་སྣང་ཡང་
བདེན་མེད་ཀྱི་རྩིས་ཟིན་པ་ནི། ལྟ་བ་རྣམ་དག་གོ་བའི་ལམ་མ་ཞུགས་པ་དང་།
ཚོགས་སྦྱོརདང་། ཁྱད་པར་དུ་འཕགས་བའི་ས་དང་པོ་ནས། རྗེས་ཐོབ་ཏུ་ཡང་
དེ་འདྲ་བའི་སྒྱུ་མ་ལྟ་བུ་མ་གཏོགས་པ་ཤས་ཆུང་བས། དེའི་ཕྱིར་ས་བརྒྱད་པ་
ཡན་གྱི་སྒྱུ་མ་མ་ལྟར་ལྟར་གནས་གནས་ལུགས་ཐུན་མོང་མ་ཡིན་པ་ཤེས་ཤེས་ད་དགོས་སོ།།
གཉིས་པ་ལ་གཉིས། སྐབས་གསུམ་པ་ནས་ཇི་ལྟར་གསུངས་པ་དང་།
སྐབས་བཞི་པ་ནས་ཇི་ལྟར་གསུངས་པའོ། །དང་པོ་ནི། ཤེས་པས་སྲིད་ལ་མི་
གནས་ཤིང་། ཞེས་ལུས་རྣམ་གཞག་ནས་བཤད་པའི་ཤེས་པས་སྲིད་ལ་མི་གནས་
པའི་ཡེ་ཤེས་འཕགས་སེང་གཉིས་ཀྱིས་ཤེས་རབ་ཀྱི་འཁོར་བའི་སྐྱོན་མཐོང་བ་ལ་
གསུངས་ཀྱང་དེ་ནི་གྲུབ་མཐའི་དབང་ཡིན་ནོ། །འདིར་ནི། ཚུར་རོལ་ཕ་རོལ་
མཐའ་ལ་མིན། ཞེས་སོགས་ཀྱི་བསྟན་པའི་ཐེག་ཆེན་སེམས་སྐྱེད་ཀྱིས་ཟིན་པའི་
དུས་གསུམ་བདེན་མེད་དུ་མངོན་སུམ་དུ་རྟོགས་པའི་བྱང་འཕགས་ཀྱི་ཡེ་ཤེས་དེ་

4
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
ཤེར་ཕྱིན་མཚན་ཉིད་པ་ཡིན་ལ། དེའི་ཚུལ་འཇུག་པའི་རྣམ་བཤད་ཀྱི་སེམས་
བསྐྱེད་ལྔ་བར་གསུངས་པ་ལྟར་རོ། །ཡེ་ཤེས་དེ་འབྲས་ཡུམ་དུ་ཉེ་བ་དང༌། མི་
རྟག་སོགས་མངོན་སུམ་དུ་རྟོགས་པའི་ཡེ་ཤེས། ཐབས་ཤེས་ཁྱད་པར་ཅན་
གཉིས་པོ་དེ་དང་བྲལ་བ་ནི། འབྲས་ཡུམ་ལ་རིང་བར་བསྟན་ནས། སྔར་བཤད་
པའི་བྱང་འཕགས་ཀྱི་ཡེ་ཤེས་དེ་སྲིད་པའི་མཐའ་འགོག་བྱེད་དུ་བསྟན་པ་
ནི༑ སྦྱིན་ལ་སོགས་ལ་ངར་འཛིན་མེད། །གཞན་དག་དེ་ལ་སྦྱོར་བྱེད་པ། །དེ་ནི་
ཆགས་པའི་མཐའ་འགོག་པ། །རྒྱལ་ལ་སོགས་ལ་ཆགས་པ་ཕྲ། ཞེས་པ་
སྟེ༑ སྦྱིན་པ་པོ་དང་། ལ་སོགས་པས། ལེན་པ་པོ་དང་། སྦྱིན་པ་ལ་ངར་འཛིན་
བ་དང༌། ང་ཡིར་འཛིན་པ་མེད་པར་མངོན་སུམ་དུ་རང་གིས་རྟོགས་ཤིང་།
གཞན་དག་དེ་ལ་སྦྱོར་བར་བྱེད་པའི་ཡེ་ཤེས་ནི། ཆགས་པའི་མཐའ་དང་། སྲིད་
པའི་མཐའ་དང་། འཁོར་བའི་མཐའ་འགོག་པར་བྱེད་པའི་ལམ་ཡིན་ནོ། །སྦྱིན་པ་
པོ་དང་། ལེན་པ་པོ་ལ་ངར་འཛིན་པ་ནི། གང་ཟག་གི་བདག་ཏུ་འཛིན་པ་དང་།
སྦྱིན་པ་ལ་ང་ཡིར་འཛིན་པ་ནི། ཆོས་ཀྱི་བདག་ཏུ་འཛིན་པ་སྟེ། དེ་དང་རྒྱལ་བ་
སོགས་ལ་རང་བཞིན་གྱིས་གྲུབ་པར་འཛིན་པ་ཡང་། ཆགས་པ་ཕྲ་མོ་སྟེ། བདེན་
འཛིན་ཕྲ་མོ་ཡིན་ནོ། །གང་ལས་ལྟོས་ནས་ཞེ་ན། གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པ་ལ་ལྟོས་ནས་སོ།།
འདི་འདི་ལྟར་བཤད་དགོས་ཏེ། འདིའི་ཐད་ཀྱི་སྟོང་ཕྲག་ཉི་ཤུ་ལྔ་པར།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་

450 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྤྱོད་པའི་ཚེ། འདི་སྙམ་དུ་བདག་གིས་སྦྱིན་པ་ཞིག་སྦྱིན། འདི་ལ་སྦྱིན། སྦྱིན་པ་
འདི་ལྟ་བུ་སྦྱིན་ནོ། །ཞེའོ། །ཞེས་པ་ནས། བདག་གིས་ནི་རྣམ་མཁྱེན་ཐོབ་པར་
བྱའོ་སྙམ་དུ་རློམ་སེམས་མེད་པ་སྟེ། ཞེས་གསུངས་སོ། །སྦྱིན་པ་པོ་ལ་ངར་
འཛིན་པ་ཆགས་པ་ཕྲ་མོར་གསུངས་ཤིང་། ངར་འཛིན་ལྷན་སྐྱེས་དང་ཆོས་ཀྱི་
བདག་འཛིན་འགལ་བའི་ཕྱིར། ངར་འཛིན་ལྷན་སྐྱེས་དེ་གང་ཟག་གི་བདག་འཛིན་
 དུ་བྱ་དགོས་པས། དེ་འཁོར་བའི་རྩ་བ་དང་ཉོན་སྒྲིབ་ཏུ་ཡང་གོ་བར་ནུས་སོ། །
གང་ཟག་དང་ཆོས་རང་བཞིན་གྱིས་གྲུབ་པར་འཛིན་པ། འཁོར་བའི་རྩ་བར་བྱས་
ནས་བདེན་མེད་མངོན་སུམ་དུ་རྟོགས་པའི་ཡེ་ཤེས། དེའི་གཉེན་པོ་ཡིན་པའི་རྒྱུ་
མཚན་གྱིས་སྲིད་མཐའ་འགོག་བྱེད་དུ་བྱ་དགོས་ཀྱི། གཞན་དུ་ན། རྣམ་བྱང་གི་
ཕྱོགས་ཐམས་ཅད་སྲིད་མཐའ་འགོག་བྱེད་ཀྱི་ལམ་དུ་ཧ་ཅང་ཐལ་ལོ། །གང་ཟག་
རང་བཞིན་གྱིས་གྲུབ་པར་འཛིན་པ་འཁོར་བའི་འི
 རྩབར་མི་འདོད་པ་དང་། བདེན་
མེད་མངོན་སུམ་དུ་རྟོགས་པའི་ཡེ་ཤེས། སྲིད་མཐའ་འགོག་བྱེད་དུ་འདོད་པ་ནི་
འགལ་བ་མོད་ཀྱི། འོན་ཀྱང་དེ་ནི་རྣལ་འབྱོར་སྤྱོད་པའི་དབུ་མ་པའི་གྲུབ་མཐའི་
དབང་གིས་སོ། །འདིའི་ཐད་ཀྱི་མདོ་འདི་དག །ལྟ་སྒོམ་ལ་ལྟོས་པའི་སྤང་
གཉེན། སྤྱོད་པ་ལ་ལྟོས་པའི་སྤང་གཉེན། ཞེས་སྦྱར་ནས། འཕགས་སེང་གི་
འགྲེལ་པ་གཉིས་དང་མཐུན་པར། ཊིཀྐ་སྔ་མ་རྒྱས་པ་དག་ཏུ་འཆད་མོད། འདིར་
ནི་མངས་པར་འགྱུར་བས་མ་བྲིས་སོ།
དེས་ན་འཇུག་པའི་རྣམ་བཤད་དུ། མངོན་རྟོགས་རྒྱན་གྱི་ལུགས་ལ།

451
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
བདེན་འཛིན་ལ་ཤེས་སྒྲིབ་ཏུ་འཇོག་མི་འཇོག་གཉིས་ངེས་པར་བྱ་དགོས་སོ། །
ཞེས་གསུངས་པའི་བདེན་འཛིན་ཤེས་སྒྲིབ་མ་ཡིན་པའི་ཚུལ་ཇི་ལྟར་གསུངས་པ་
འདི་དང་། སྔར་བཤད་པ་ལ་བསྟེན་ནས། བློ་དང་ལྡན་པ་ཡོད་ན་ཅིའི་ཕྱིར་མི་
ཤེས། ཆགས་པ་ཕྲ་རགས་དེ་ལྟར་ཡིན་པ་ཡང་། རྒྱན་སྣང་གི ། གཟུགས་
སོགས་ཕུང་པོ་སྟོང་ཉིད་དང༌། ཞེས་སོགས་ཀྱི་སྔ་འགྲེལ་དུ། སྟོང་པའོ་ཞེས་བྱ་
བ་ནི་མུ་སྟེགས་ཀྱིས་ཡོངས་སུ་བཏགས་པའི་བདག་དང་བྲལ་བའོ་སྙམ་དུ་ཤེས་པ་
ནི་ཞེས་འོག་ཏུ་འཆད་པ་དང་སྦྱར་རོ། །ཞེས་གསུངས་ལ། སྦྱིན་ལ་སོགས་ལ་
ངར་འཛིན་མེད། ཅེས་སོགས་ཀྱི་སྔ་འགྲེལ་དུ། ཆགས་པ་ཤིན་ཏུ་རགས་པ་ཆོས་
ཉིད་དང་མི་འགལ་བར་སྟོན་པས་ལེགས་སོ་ལེགས་སོ་ཞེས་བྱ་བ་བྱིན་ཏེ།
ཆགས་པ་རབ་ཏུ་ཕྲ་བའི་དོན་དུ་གསུངས་པ་ནི། རབ་འབྱོར་དེའི་ཕྱིར་ཞེས་བྱ་བ་
ལ་སོགས་པའོ། །མཚན་མར་ཡིད་ལ་བྱེད་ན། ཞེས་བྱ་བ་ནི། གཟུགས་ལ་
སོགས་པ་དམིགས་ནས་མངོན་དུ་ཕྱོགས་པར་བྱེད་པའི་ཕྱིར་རོ། །ཞེས་བཤད་
དོ༑ ༑ཆགས་པ་ཕྲ་མོའི་གཉེན་པོ་ཡང་། །ཆོས་ཀྱི་ལམ་ནི་རང་བཞིན་གྱིས། །
དབེན་པའི་ཕྱིར་ན་དེ་ཟབ་ཉིད། ཅེས་པ་སྟེ། རང་བཞིན་གྱིས། ཞེས་དགག་བྱ་ཕྲ་
མོའི་ཚིག་གིས་བསྟན་ལ། ལམ་དེ་ཟབ་པ་དང་། རྟོགས་དཀའ་བ་དང་། བསམ་
གྱིས་མི་ཁྱབ་པར་བསྟན་ཏོ། ། བླ་མའི་དྲིན་ལས་གཞུང་འདི་དག་འདི་ལྟར་འཆད་
ཤེས་པ་ནི་རྒྱ་བོད་དུ་སྔོན་ཆད་བྱུང་རེ་ཀན།
གཉིས་པ་ལ་གཉིས། སྒོམ་ལམ་གྱི་རྩོད་ལན་གྱིས་ཇི་ལྟར་བསྟན་པ་

452
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང༌། སྲིད་ཞི་མཉམ་ཉིད་ཀྱིས་སྦྱོར་བས་ཇི་ལྟར་བསྟན་པའོ། །དང་པོ་ནི།
གྲངས་མེད་ལ་སོགས་བསྟན་པ་རྣམས། ཞེས་སོགས་རྐང་པ་བཞིས། ཐེག་ཆེན་
སྒོམ་ལམ་ལ་རྩོད་པ་ཡིན་ལ། ཕྱོགས་སྔ་མའི་བསམ་པ་ནི། མདོ་ལས་སྒོམ་ལམ་
གྱི་བསོད་ནམས་གྲངས་མེད་སོགས་གསུངས་པ་ན། བསོད་ནམས་དེ་དག་དང་
ལྡན་པའི་སྒོམ་ལམ་གྱི་རྫས་ཀྱང་གྲངས་དེ་སྙེད་དུ་འགྱུར་བས་སྒོམ་ལམ་དགུའི་
གྲངས་ངེས་ཉམས་སོ་སྙམ་མོ། །ལན་ལ། ཉི་སྣང་དུ་རྐང་པ་དང་པོ་གཉིས་རྩོད་
པ་དང་། ཕྱི་མ་གཉིས་ལན་དུ་མཛད་དོ། །སློབ་དཔོན་གྱི་འགྲེལ་པ་གཉིས་སུ་
དོགས་པ་ཁོང་ནས་སླང་ནས། བཞི་ཀ་ལན་དུ་མཛད་དེ། གཉིས་ཀའི་བཞེད་པ་
ནི༑ བསོད་ནམས་ཀྱི་གྲངས་དོན་དམ་དུ་མེད་ཀྱང་། མེད་པ་མ་ཡིན་ཏེ། ཀུན་
རྫོབ་ཏུ་སངས་རྒྱས་ཀྱི་ཐུགས་བརྩེ་བའི་རྒྱུ་མཐུན་འབྲས་བུ་གསུང་རང་ལས་
འབྱུང་བའི་གྲངས་ཇི་ལྟར་བསྟན་པ་དག་ཐུབ་པ་བཞེད་པའི་ཕྱིར། ཞེས་བའོ།།
འདིའི་དོན་དམ་དང་། ཀུན་རྫོབ་གཉིས་བཤད་པ་དེ། སྤྲོས་པ་བྲལ་མ་
བྲལ་དབུ་མ་པ་ལ་གྲགས་པའམ། རྟོག་གེ་ལ་གྲགས་པའི་རྫས་རང་མཚན་
 དང༌། ལྡོག་པ་སྤྱི་མཚན་ལ་བྱེད་ཅེ་ན། བྱང་ཡེས་ལུགས་གཉིས་ཀ་མཛད་ཅིང་།
དེ་ཡང་བདག་ཉིད་ཆེན་པོ་རྔོག་ལོ་དང་། ཁྱུང་གི་བཞེད་པ་ཕྱི་མ་དང་། འབྲེའི་
བཞེད་པ་སྔ་མར་གྲགས་ཤིང་། དཔལ་ལྡན་ཆ་པ། རིག་རལ་ཡང་ཕྱི་མར་བཞེད་
དོ༑ ༑ཚིག་གསལ་ལས། རྫས་གཅིག་ལ་ལྡོག་པ་ཐ་དད་ཀྱི་དབྱེ་བར་འདོད་ལ།
ཊི ཀྐ་ གསེར་ཕྲེང་ དག་ཀྱང་། དེ་རྒྱན་སྣང་གི་དགོངས་པའོ། །ཞེས་གསུངས། རྩོད་

453
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
ལན་ཇི་ལྟར་འགྲེལ་བའི་ཚུལ་དང་། བདེན་གང་ཡིན་སོགས་དཀའ་བར་སྣང་
བས་དཔྱད་དགོས་ནའང་མངས་པར་འགྱུར་བས་མ་བྲིས་སོ། །གྲངས་མེད་ལ་
སོགས། ཞེས་སོགས་ཀྱིས་དོན་དམ་དུ་མེད་ཀྱང་ཀུན་རྫོབ་ཏུ་ཡོད་པ་ལས་སྐྱོན་
མེད་ཅེས་པ་ལ་སླར་ཡང་། དངོས་པོ་བརྗོད་དུ་མེད་པ་ལ། ཞེས་སོགས་ཀྱིས།
དོན་དམ་དུ་མེད་ན་ཀུན་རྫོབ་ཏུ་ཉམས་འཕེལ་མི་རུང་ངོ༌། །ཞེས་པའི་རྩོད་པ་
ནི། ཐ་ཆད་པའི་རྩོད་པ་ཡིན་པས། རྗེ་བཙུན་གྱིས་ལན་མཛད་པར་མི་རིགས་ཏེ།
ལན་བཏབ་པ་དེ་ཉིད་བཟློག་ནས་སླར་རྩོད་པར་བཀོད་པའི་ཕྱིར་རོ།།
དེས་ན་འདིའི་རྩོད་པ་བོ་སུ་ཡིན་པ་དང་། ཕྱོགས་སྔའི་འདོད་པ་གང་ཡིན་
དཔྱད་པར་བྱ་སྟེ། དེ་ཡང་སེམས་ཙམ་པ་ཕྱིན་ཆད་འདིའི་རྩོད་པ་པོ་མ་ཡིན་
ཏེ༑ བྱང་ཆུབ་ཇི་ལྟར་དེ་བཞིན་དུ། ཞེས་སོགས་ཀྱིས་ལན་འདེབས་པ་ན། བྱང་
ཆེན་གྱིས་གདུལ་བྱའི་དོན་གྲུབ་པ་དོན་དམ་དུ་མེད་ཀྱང་། ཀུན་རྫོབ་ཏུ་ཡོད་བ་
བཞིན། ཞེས་པའི་དཔེ་སེམས་ཙམ་པ་ལ་མ་གྲུབ་སྟེ། དེས་བྱང་ཆེན་གྱིས་གདུལ་
བྱའི་དོན་སྒྲུབ་པ་དོན་དམ་དུ་གྲུབ་པར་འདོད་པའི་ཕྱིར་དང་། བྱང་ཆུབ་དེ་བཞིན་
ཉིད་ཀྱི་མཚན་ཉིད་ཅན་ཡིན་པ་བཞིན། སྒོམ་ལམ་ཡང་ཡིན་ཞེས་སྨྲ་བ་མི་རིགས་
ཏེ། སེམས་ཙམ་པས་ཡོངས་གྲུབ་དོན་དམ་པར་གྲུབ་པར་འདོད་པའི་ཕྱིར།
དེས་ན། བྱང་ཆུབ་ཇི་ལྟ་དེ་བཞིན་དུ། ཞེས་སོགས་ཀྱི་མདོར། འོན་ཀྱང་འདི་
སྙམ་དུ་འདི་ནི་མིང་ཙམ་ཡིན་ཏེ་འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པ་ནི་མིང་
ཙམ་མོ། །ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མིང་ཙམ་མོ་སྙམ་

454
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཞིང་། དེ་སྦྱིན་པའི་ཕར་ཕྱིན་ལ་སྤྱོད་པའི་ཚེ་ཡིད་ལ་བྱེད་པ་དེ་དག་དང་།
སེམས་བསྐྱེད་པ་དེ་དག་དང་། དགེ་བའི་རྩབ་དེ་དག་བླ་མེད་རྫོགས་བྱང་དུ་བསྔོ་
སྟེ༑ དེ་ཡང་བླ་མེད་རྫོགས་བྱང་ཇི་ལྟ་བ་དེ་བཞིན་དུ་ཡོངས་སུ་བསྔོའོ། །ཞེས་
འབྱུང་བས། བྱང་ཆེན་དོན་དམ་དུ་མེད་ཅིང་། ཀུན་རྫོབ་ཏུ་ཡོད་པ་དང་། མིང་
ཙམ་གྱིས་བཞག་པ་དང་། ཡོད་པ་གཉིས་འགལ་བར་འདོད་པ་ཞིག་སྟེ། དེ་ནི་
རང་རྒྱུད་པ་རང་བཞིན་གྱིས་གྲུབ་པ་ཞལ་གྱིས་བཞེས་པ་ལས་འོས་མེད་དོ།།
དེ་བཞིན་དུ་ཚིག་དོན་བཤད་པར་བྱ་སྟེ། དེ་ལ་གཉིས། སྒོམ་ལམ་གྱི་ངོ༌
བོ་ལ་རྩོད་པ་སྤོང་བ་དང་། དེས་བྱང་ཆུབ་ལ་རྩོད་པ་སྤངས་པའོ། །དང་པོ་ལ་
གཉིས་ལས། རྩོད་པ་ནི། སྒོམ་ལམ་གྱི་དངོས་པོ་རང་བཞིན་གྱིས་གྲུབ་པ་བརྗོད་
དུ་མེད་པའི་མིང་ཙམ་ལ། སྤང་བྱ་ཉམས་པ་དང་། ཞེས་སོགས་སྦྱོར། གཉིས་པ་
ལ་ནི། །བྱང་ཆུབ་ཇི་ལྟ་དེ་བཞིན་དུ། ཞེས་སོགས་རྐང་པ་གཉིས་ཀྱི་དོན་བསྡུས་
ན། སྒོམ་ལམ་རང་བཞིན་གྱིས་མེད་ན། སྤང་གཉེན་མི་འཐད་པའི་སྐྱོན་མེད་པར་
ཐལ། བྱང་ཆུབ་དོན་དམ་པར་མ་གྲུབ་ཀྱང་། ཐ་སྙད་དུ་གདུལ་བྱའི་དོན་བྱེད་པ་
བཞིན་དུ། སྒོམ་ལམ་རང་བཞིན་གྱིས་མ་གྲུབ་ཀྱང་། ཐ་སྙད་དུ་སྤང་བྱ་སྤོང་བ་
སོགས་འདོད་པའི་དོན་སྒྲུབ་པར་བྱེད་པའི་ཕྱིར། ཞེས་བྱ་སྟེ། དུས་འདི་རྩོད་ལྡན་
ཡིན་ཡང་། ལེགས་པར་བཤད་པ་འདི་འདྲ་ནི་རྫོགས་ལྡན་གྱི་དུས་སུ་ཡང་རྙེད་
པར་དཀའོ།།
གཉིས་པ་ལ་གཉིས་ལས། རྩོད་པ་ནི། སེམས་ནི་སྔ་མས་བྱང་ཆུབ་

455
རྒྱུན་གྱི་ལྟ་བ་ཐལ་འགྱུར་དུ་འགྲེལ་ཚུལ།
པར། ཞེས་པའི་རྐང་པ་གཉིས་ཀྱི་དོན་ནི། བརྟགས་དོན་བཙལ་བའི་ཚེ་གྲུབ་པར་
འདོད་པའི་རང་རྒྱུད་པ་དག་གི་རྩོད་པ་སྟེ། སེམས་
ས་བསྐྱེད་སྐད་ཅིག་རེ་རེ་བ་ཁོ་
ནས་བྱང་ཆུབ་མི་བསྐྱེད། སྔ་ཕྱི་ཚོགས་པས་ཀྱང་བྱང་ཆུབ་མི་བསྐྱེད་ན། སེམས་
བསྐྱེད་ཀྱི་བྱང་ཆེན་བསྐྱེད་པ་བརྟགས་དོན་བཙལ་བའི་ཚེ་མ་གྲུབ་པར་འགྱུར་
ལ༑ དེ་ལྟ་ན། དེས་དེ་ཉིད་བསྐྱེད་པ་མེད་པར་འགྱུར་རོ་སྙམ་པ་སྟེ། དཔེར་
ན༑ ཕུང་པོ་རེ་རེ་བ་དང་། ཚོགས་པ་གང་ཟག་ཏུ་མ་གྲུབ་ན། གང་ཟག་རང་
བཞིན་གྱིས་མེད་པར་འགྱུར་ལ། དེ་ལྟ་ན་གང་ཟག་གཏན་མེད་དུ་འགྱུར་རོ། །
ཞེས་པ་བཞིན་ནོ།།
གཉིས་པ་ལ་ནི། སེམས་བསྐྱེད་སྐད་ཅིག་རེ་རེ་ཁོ་ན་དང་། ཚོགས་པས་
བྱང་ཆུབ་མི་བསྐྱེད་པའི་རྒྱུ་མཚན་གྱིས། སེམས་བསྐྱེད་ཀྱི་བྱང་ཆུབ་བརྟགས་དོན་
བཙལ་བའི་ཚེ་མི་བསྐྱེད་ཀྱང་། སེམས་བསྐྱེད་སྐད་ཅིག་སྔ་ཕྱི་ལྟོས་ནས་མིང་ཙམ་
གྱིས་བྱང་ཆུབ་བསྐྱེད་པར་ཐལ། མེ་ལྕེ་སྔ་ཕྱི་རེ་རེ་ཁོ་ན་དང་ཚོགས་པས་སྡོང་བུ་
མི་སྲེག་པའི་རྒྱུ་མཚན་གྱིས། མེ་ལྕེས་སྡོང་བུ་རང་བཞིན་གྱིས་གྲུབ་པ་མི་སྲེག་
ཀྱང་། མར་མེ་སྐད་ཅིག་སྔ་ཕྱི་ལྟོས་ནས་སྡོང་བུ་སྲེག་པའི་དཔེའི་ཚུལ་གྱིས་ནི་
ཟབ་མོའི་ཆོས་ཉིད་བརྒྱད་ཀྱང་དེ་དང་འདྲ་བའི་ཕྱིར། སྐད་ཅིག་སྔ་ཕྱི་ལྟོས་པ་
དང་། །བརྟེན་པ་རྣམས་ནི་མདོའི་ཚིག་སྟེ། །བརྟེན་ནས་བཏགས་པ་དང་། མིང་
ཙམ་བརྡ་ཙམ་དང་། བློས་བཞག་པ་སོགས་དོན་འདྲའོ། །སློབ་དཔོན་སེང་བཟང་
གི་བཞེད་པ་ནི། ཚོགས་པས་བྱང་ཆུབ་བསྐྱེད་པར་འདོད་པ་སྟེ། ཐ་སྙད་བཏགས་

456
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་བརྟགས་དོན་བཙལ་ནས་འཇོག་པའི་ལུགས་ལ། ཆ་ཅན་དེ་ཆ་ཤས་རེ་རེ་བ་
དང་། ཚོགས་པ་གང་ཡིན་བཙལ་བའི་ཚེ། མ་རྙེད་ན་བརྟགས་དོན་བཙལ་བའི་
དོན་མེད་པའི་ཕྱིར་དང་། རྒྱན་སྣང་དུ། དཔེའི་སྐབས་སུ་རྟེན་ཅིང་འབྲེལ་བར་
འབྱུང་བའི་ཆོས་ཉིད་ཀྱིས་ཚོགས་པའི་ཁྱད་པར་ཅན་དུ་སྐྱེས་པ། ཞེས་དང་། དོན་
གྱི་སྐབས་སུ་སེམས་བསྐྱེད་པ་གཉིས་ཀས། བྱང་ཆུབ་སེམས་དཔའ་བླ་ན་མེད་
པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱའོ། །
ཞེས་བྱ་བའི་ཐ་ཚིག་གོ །ཞེས་བྱ་བ་འབྱུང་བ་དང་། སྡུད་འགྲེལ་ལས། དེ་དག་
འདུས་པ་ཡང་མ་ཡིན་ཏེ། དེ་དག་ནི་རིམ་གྱིས་འབྱུང་བ་ཉིད་དང་། རིང་དུ་མི་
གནས་པ་ཉིད་ཀྱིས་ལྷན་ཅིག་པ་མེད་པའི་ཕྱིར་རོ། །ཞེ་ན། དེས་འདུས་པས་མི་
བསྐྱེད་པ་ཕྱོགས་སྔར་བྱས་པའི་ཕྱིར་རོ། །དེས་ན་ཊི ཀ་བྱེད་རྣམས་ཀྱིས་སེམས་
བསྐྱེད་སྔ་ཕྱི་རིམ་གྱིས་འབྱུང་བས་བྱང་ཆེན་བསྐྱེད། ཞེས་སྨྲ་བ་ནི། བརྒལ་ལན་
སྐྱོང་བདེ་བའི་དབང་དུ་བྱས་པ་འདྲའོ།།
གཉིས་པ་སྲིད་ཞི་མཉམ་ཉིད་ཀྱི་སྦྱོར་བས་བསྟན་ཚུལ་ནི། ཆོས་རྣམས་
རྨི་ལམ་འདྲ་བའི་ཕྱིར། །སྲིད་དང་ཞི་བར་མི་རྟོག་པ། ཞེས་པ་སྟེ། འཕགས་
སེང་གིས་འདི་ནས་མི་སློབ་པའི་དགེ་འདུན་དུ་གསུངས་ལ། རྒྱུད་བླ་མའི་འགྲེལ་
པར་མཐར་ཐུག་པའི་དགེ་འདུན་དུ་གསུངས་པས། འདི་ས་བརྒྱད་པ་ཡན་ལ་
འཇོག་དགོས་སོ། །སྲིད་ཞི་ལ་བླང་དོར་དུ་རྣམ་པར་མི་རྟོག་པ་མདོ་ལས་
གསུངས་པ་ནི། ས་བདུན་པ་ཕྱིན་ལ་ཡང་ང་ཡོད་པས། འདིར་ནི་སྲིད་ཞི་ལ་བླང་

457
རྒྱན་གྱི་ལྟ་བ་ཐལ་འགྱུར་དུ་འགྲེལ་ཚུལ།
དོར་དུ་བདེན་པར་འཛིན་པ་ས་བོན་དང་བཅས་པ་སྤངས་ཤིང་། རྗེས་ཐོབ་ཏུ་བདེན་
པར་སྣང་བ་འབའ་ཞིག་དང་བཅས་པའི་དག་སའི་ཡེ་ཤེས་སོ། །དེ་ལྟར་ན།
འཇུག་པ་ལས། ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང་།
ཞེས་པ་དང་མཐུན་པའི་རྣམ་བཞག་གོ །མཁས་པ་དག་ནི། ཊིཀྐར་སྙིང་འཕགས་
སེང་གི་ལུགས་ལྟར་འཆད་པ་ན། རྗེས་ཐོབ་ཀྱི་སྐབས་སུ། བདེན་འཛིན་མངོན་
འགྱུར་སྐྱེ་བའི་གོ་སྐབས་ཟད་པར་བཅོམ་པའི་་དག་པའི་ཡེ ཤེས། ཞེས་པ་ཙམ་
ལས་གསུངས་ཐབས་མ་བྱུང་ངོ༌། །ལུགས་འདི་ལྟར་སྦྱར་ཏེ། ལས་མེད་ལ་
སོགས་ཀླན་ཀ་ཡི། །ཞེས་སོགས་བཤད་ན་ཤིན་ཏུ་ལེགས་མོད་ཀྱི་རེ་ཞིག་བཞག་
གོ །གཞན་ཡང་སྐབས་སོ་སོའི་གཞུང་ལ་ཞིབ་ཏུ་དཔྱོད་ན། འཆད་ཚུལ་འདི་
འདྲ་འགའ་རེ་ཡོད་ཀྱང་མངས་པར་
པར་འགྱུར་བས་མ་བྲིས་སོ།།
འདིར་སྨྲས་པ། དེ་ལྟར་རྒྱལ་རྣམས་ཁོང་བཞད་མཛད་པའི་གཏམ། །
སངས་རྒྱས་སྤྱན་ལྟར་ཤིན་ཏུ་རྙེད་དཀའ་ཞིང་། །ཆོས་ཀྱི་སྐུ་ལྟར་རྙེད་ན་དོན་ཆེ་
བའི། །ཟབ་མོའི་གཏམ་འདི་ཁོ་བོས་ཡི་གེར་བཀོད། །ཚིག་ཟུར་སྨྱོས་པས་ཁོ་
བོའི་སློབ་མ་ལ། །ཡོངས་འཛིན་མཆོག་གིས་འདི་བསྟན་འདི་ལས་གཞན། །
ཕྱོགས་བཅུའི་རྒྱལ་བ་སྲས་བཅས་སྟོན་བྱེད་ཀྱང་། །བདག་ཡིད་གཡོ་བ་མེད་དོ་
གྲོགས་པོ་དག །བླ་མའི་རྗེས་འཇུག་བརྒྱ་ཕྲག་མང་པོ་ཡི། །འཁོར་གྱི་དྲེགས་
ལྡན་མཁས་རློམས་མང་པོ་ཞིག །ལེགས་པར་བཤད་འདིའི་ཆ་ཙམ་གོ་བ་ཡི། །
སྐལ་བ་མེད་པར་ལྔ་པ་ཉིད་དུ་གྱུར། །འཆད་པོ་མང་བསྟེན་ངལ་བ་བརྒྱ་བསྟེན་

རྒྱུ
458
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡང་། །རང་ལུགས་གང་གནས་གྲུབ་མཐའི་ཕྱོགས་མ་མཐོང་། །ཉུང་ངུའི་སྦྱོར་
འགོད་ཚིག་འཁྲིའི་བརྒལ་ལན་གྱིས། ཁེངས་ལྡན་མཁས་པར་རློམ་པའང་མང་
ཞིག་སྣང་། །སློབ་མར་ཁས་ལེན་བླུན་རྨོངས་འབྱུང་པོའི་བྱ། །ཕྱོགས་ལྷུང་འདྲེན་
བྱེད་གྲིབ་མས་དམ་པའི་ལུགས། །བདག་གི་ངག་དང་ལྷ་གཅིག་ཉི་མ་ཡི། །སྒྲིབ་
འདོད་སྐལ་པ་ངན་པ་འདི་དག་མཚར། །ཀྱེ་མ་ཁོ་བོ་སྔོན་གྱི་ལེགས་བྱས་
དམན། །ལམ་བཟང་འདོམས་པའི་མཁས་རྣམས་གཞན་དུ་གཤེགས། །གཟུར་
གནས་བློ་ལྡན་སྒྲུབ་པའི་གྲོགས་དང་བྲལ། །བླུན་པོའི་རྗེས་འབྲངས་བླུན་པོའི་
ཚོགས་དང་འཕྲད། །དེ་ལྟ་མོད་ཀྱི་ཐུབ་པའི་བསྟན་པ་དང་། །གྲུབ་མཆོག་
ལུགས་བཟང་ཉམས་པ་མ་བཟོད་ནས། །སོར་མོའི་བེཊར་ས་གཞི་གཙང་མ་
འ
ལ༑ ། ལྷ་དབང་ཡི་གེའི་གཟུགས་ཅན་སྣང་བར་གྱུར། །རབ་འབྱམས་གཞུང་དང་
ཁྱད་པར་དུ། །ཕ་རོལ་ཕྱིན་པའི་ཚུལ་ལུགས་ལ། །རིང་དུ་སྦྱངས་ནས་འདི་
བགྱིས་ལ། །ནོངས་ན་མཁས་རྣམས་བཟོད་པར་མཛོད། །དགེ་ཚོགས་ཀུན་
གསལ་ལྟར་ཡངས་གང་། །འགྲོ་ཀུན་ཀུན་མཁྱེན་ཐོབ་ཕྱིར་བསྔོ། །ཐུབ་བསྟན་
རྒྱས་པའི་ཟློས་གར་གྱི། །རོལ་བས་འཇིག་རྟེན་གང་གྱུར་ཅིག །ཅེས་བྱ་བ་འདི་ནི་
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་གྱི་མཐར་ཐུག་པའི་ལྟ་བ་ཐལ་འགྱུར་དུ་འགྲེལ་བའི་ཚུལ། རིགས་པ་དྲི་མ་
མེད་པའི་ལམ་ནས་དྲངས་ནས་བཤད་པ་སྟེ། ཞང་ཞུང་པ་ཆོས་དབང་གྲགས་པའི་
དཔལ་གྱིས་སྒྲོལ་བྱེད་ཀྱི་ལོ་སྣོན་གྱི་ཟླ་བ་ལ་ནགས་ཤོད་རྣམ་རྒྱལ་དཔལ་འབར་

459
རྒྱུན་གྱི་ལྟ་བ་ཐལ་འགྱུར་དུ་འགྲེལ་ཚུལ།
ཞེས་བྱ་བའི་དགོན་པར་སྦྱར་བའི་ཡི་གེ་པ་ནི་སྡོམ་བརྩོན་བློ་དང་ལྡན་པ་ཚུལ་
ཁྲིམས་དཔལ་ལོ།། །།མངྒ་ལཾ།

461
༄༅། །ལྟ་བའི་ཞལ་ཤེས་ཡིག་ཆུང་བཞུགས་སོ།།
མཁས་གྲུབ་དགེ་ལེགས་དཔལ་བཟང་། ༡༣༨༥-༡༤༣༨
།ན་མོ་གུ་རུ་མཉྫ་གྷོ་ཥཱ་ཡ། དེ་ལ་ཞི་ལྷག་གི་མཚན་ཉིད་དང་རྒྱུ་
ཚོགས་བསྟན་པའི་རིམ་པ་རྣམས་མཐའ་དག་པ་བྱང་ཆུབ་ལམ་གྱི་རིམ་པ་ལས་
ཤེས་པར་བྱ་ལ། འདིར་དེ་དག་གི་སྐབས་སུ་མེད་མི་རུང་གི་ཞལ་ཤེས་དག་བྲི་
བར་བྱའོ།།
དེ་ཡང་ཞི་ལྷག་གི་སྐབས་སུ་བྱིང་རྒོད་གཅོད་པ་ཤིན་ཏུ་གལ་ཆེ་བས།
བྱིང་རྒོད་བཙན་ཐབས་སུ་གཅོད་ཚུལ་ནི། བྱིང་རྒོད་ཤས་ཆུང་ཞིང་ལན་རེ་ཙམ་
ལས་མི་འབྱུང་ན། སྐབས་གཞན་ནས་འབྱུང་བ་ལྟར་དྲན་ཤེས་བསྟེན་པས་སེལ་
ལ། བྱིང་རྒོད་ཤས་ཆུང་ཞིང་ཡང་ཡང་བྱུང་བ་ལ་ནི། འདི་ལྟར་བྱིང་རླུང་ཡང་
ཡང་བྱུང་དུས་སུ་རང་གི་སེམས་དང་ནམ་མཁའ་གསལ་སྟོང་གཉིས་དབྱེར་མེད་
དུ་བསྲེས་ནས་བཟུང་བས་སེམས་གསལ་ལ་དྭངས་ཤིང་། དམིགས་པ་ལ་འདོད་
པ་བཞིན་དུ་གནས་པ་ཡིན། རྒོད་པ་ལ་ནི་རླུང་སྦྱོར་བྱ་སྟེ། ནང་དུ་རླུང་བཟུང་
བས་སེམས་ཀྱང་གནས་ཤིང་རིག་པ་དྭངས་སྙིགས་ལེགས་པར་ཕྱེ་འོང་བ་ཡིན།
བྱིང་རྒོད་བཙན་ཐབས་སུ་གཅོད་པའི་ཞལ་ཤེས་སོ། །གང་ལ་འཇོག་པའི་
དམིགས་པ་དང་། ཇི་ལྟར་འཇོག་པའི་དམིགས་ཚུལ་དང༌། དམིགས་པ་
བསྒོམས་པས་མྱོང་བ་སྐྱེ་ཚུལ་དང་། བྱིང་རྒོད་ཕྲ་རགས་ཀྱི་དབྱེ་བ་དང་ཁྱད་པར་

462
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
རྣམས་ཤེས་པར་བྱའོ།།
ལྷག་མཐོང་ལ་ཐོག་མར་དགག་བྱའི་ཚད་འཆར་ཚུལ་ནི། ཐོག་མར་བློ་
ལྷན་སྐྱེས་ལ་ང་ཙམ་དེ་ཇི་ལྟར་འཆར་བ་ལྟ། དེ་ངེས་ནས་ང་ཙམ་དེ་ངའོ་སྙམ་པའི་
བློ་ལ་ཇི་ལྟར་སྣང་ལྟ། སྣང་ཚུལ་ངེས་ནས་ངའོ་སྙམ་པའི་བློ་དེས་ང་ཇི་ལྟར་བཟུང་
ངེས་པར་བྱེད་པ་སྟེ། དེ་ལ་ཡང་སྔོན་དུ་སྣང་བའི་འཆར་ཚུལ་གཉིས་ལ་རིམ་
བཞིན་གཉེན་པོ་བསྟེན་དགོས་སོ།།
བལྟ་ཚུལ་ལ་ངའོ་སྙམ་པའི་བློ་མ་ཤོར་བ་བྱས་ནས་བློ་གཞན་ཞིག་གིས་
ཟུར་ནས་བལྟ་དགོས་པ་ཡིན་ཏེ། དེ་ལྟར་བལྟས་པ་ན་ཐོག་མར་ཕུང་པོ་འཆར་བ་
དང་མི་འཆར་བ་གཉིས། འཆར་བ་ལ་ཡང་ང་དེ་ཕུང་པོའི་དཀྱིལ་ན་གནས་པ་
ལྟར་འཆར་བ་དང་། ཕུང་པོ་ལས་གཞན་མི་འཆར་བ་དང་། མི་འཆར་བ་ལ་ཡང་
ཅང་མེད་ཀྱི་སྟོང་པ་ལྟ་བུར་འཆར་བ་དང༌། ཁ་དོག་དང་གཟུགས་ཀྱི་རྣམ་པར་
འཆར་ར་བ་ནི་འཆར་ཚུལ་རྣམ་དག་མ་ཡིན་ནོ།། །།
དེས་ན་བློ་ལྷན་སྐྱེས་འདི་ལའང་དེ་ཡུལ་གང་ལ་ཡང་ལྟོས་པ་མེད་འདྲ་
བའི་ངང་ལ་རང་ངོས་ནས་ལྷང་ངེ་འཆར་བ་ཞིག་འཆར་ལ། དེ་ཉིད་ཐ་སྙད་སྲོང་
སྲོང་བ་དང་། ཕོབ་ཕོབ་པ་དང་། ནུས་པ་ལྷང་ངེ་བ་དང༌། ལམ་མེ་བ་གང་དང་
སྦྱར་ཡང་འཆར་བ་འདྲ་བ་ཞིག་འོང་ངོ༌། །སྣང་བ་དེ་ཡང་ཡུན་ཐུང་བས་ཕྲ་བ་ཙམ་
རེ་ལས་མི་འཆར་རོ། །དེ་བློ་དེ་དང་སྔོན་ནས་གྲུབ་གྲུབ་ཅིག་དྲན་པ་ལྟར་དུ་འཆར་

ལྟ་བའི་ཞལ་ཤེས་ཡིག་ཆུང་། 463
འཆར་ཚུལ་དེ་ལ་ཡང་། ཕུང་པོ་དང་གཅིག་དང་ཐ་དད་གཉིས་ཀའི་
འཆར་ཆར་ཚུལ་འབྱུང་ངོ༌། །དེ་ཡང་ང་ན་ཞེས་པ་དང་ངའི་ལག་པ་ན་ཞེས་པ་ལྟ་
བུའོ། །ལྷན་སྐྱེས་ཀྱི་སྣང་བ་དེ་མ་དོར་བར་ང་བྱ་བ་བྱེད་དོ། །ཞེས་པ་ལྟ་བུ་ནི་ངར་
ཞེན་པ་ཡིན་ནོ། །ངའོ་སྙམ་པའི་བློ་ནི་ང་འགྲོ་ང་སྡོད་སྙམ་པ་རྣམས་སོ།།
དེ་ལྟར་འཆར་ཚུལ་ངེས་ནས། དེ་ལྟར་གྲུབ་ན་ཕུང་པོ་དང་གཅིག་དང་ཐ་
དད་གང་རུང་ལས་མི་འདའ་བའི་ཚུལ་དང༌། གཅིག་དང་ཐ་དད་གཉིས་ཀ་ལ་
གནོད་པ་ཡོད་པའི་ཚུལ་བསམ་སྟེ། ང་སྣང་བ་དེ་ལྟར་དུ་མི་འདུག་པ་ལྷང་གིས་
ངེས་ན། ངེས་ཤེས་ལྷང་ལྷང་བ་བར་མ་ཆད་དུ་སྐྱོང་བ་ནི་སྐྱོང་ཚུལ་གྱི་གནད་དམ་
པའོ།།
དེའི་ཚེ་དགག་བྱ་གསར་དུ་གསལ་བཏབ་ནས་དེ་ལྟར་མེད་དོ་སྙམ་དུ་
བྱེད་པ་མིན་ཏེ། དང་པོ་དགག་བྱ་གསལ་བཏབ་སྟེ། དེ་ལྟར་དུ་མེད་པར་ངེས་
ཤེས་ལྷང་གིས་སྐྱེས་པའི་མེད་དགག་དེ་ཉིད་ལ་རྩེ་གཅིག་ཏུ་མཉམ་པར་འཇོག་པ་
ཡིན་ནོ།།
དེ་ལ་གནད་བཞིར་བྱས་ནས། དང་པོ་དགག་བྱ་ངེས་པའི་གནད།
གཉིས་པ་ཁྱབ་པ་ངེས་པའི་གནད། གསུམ་པ་ཕྱོགས་ཆོས་ཀྱི་ཟུར་དང་པོ་ངེས་
པ༑ བཞི་པ་ཕྱོགས་ཆོས་ཀྱི་ཟུར་ཕྱི་མ་ངེས་པ་རྣམས་ཡིན་ལ། ཚད་མ་བཞིར་
བྱས་ནས་དགག་བྱའི་འཆར་ཚུལ་ངེས་པའི་ཚད་མ། གཅིག་དང་ཐ་དད་གང་རུང་
དུ་ངེས་པའི་ཚད་མ། གཅིག་ཏུ་མ་གྲུབ་པ་ངེས་པའི་ཚད་མ། ཐ་དད་དུ་མ་གྲུབ་

464
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པ་ངེས་པའི་ཚད་མ་དང་བཞིའོ།།
དེ་ལ་བོགས་འདོན་པ་ནི། མཉམ་རྗེས་ཀྱི་སྐྱོང་ཚུལ་གཉིས་ལ་མཁས་
པས་བོགས་འདོན་པ་ཡིན་ནོ། །གེགས་སེལ་ནི། ཆད་ལྟ་གནད་དང་པོའི་ཚད་མ་
ངེས་ན་མི་འབྱུང་ཡང་། བདག་ཆད་ཀྱིས་དོགས་ཀྱི་འཇིགས་པ་ནི་རྗེས་ཐོབ་ཀྱི་
སྣང་བ་སྐྱོན་མེད་འདི་ཀས་སེལ་ནུས་སོ། །སྟོང་ཉིད་རྒྱང་ཆད་བསྒོམས་ན་བདེན་
གྲུབ་ཀྱི་རྟག་མཐའ་བསྒོམས་པར་ར་འགྱུར་བས་བློ་དང་བསྲེས་ནས་དབྱེར་མེད་དུ་
བསྒོམ་མོ།།
ངའི་བློ་འཆར་ཚུལ་ནི། ང་ཡིའོ་སྙམ་པའི་བློ་སྤྱི་འདིའི་འཆར་ཚུལ། ང་
ཡིའོ་སྙམ་དུ་བསམ་པ་ན། བློ་དེ་དང་ལིང་ཆད་དུ་ཆད་ཆད་པ་འདྲ་བ་ཞིག་འཆར་
ལ༑ དེ་ཉིད་སྣང་བ་ལྟར་གྲུབ་ན་མིག་སྣ་སོགས་དང་གཅིག་དང་ཐ་དད་གང་རུང་
དུ་གྲུབ་དགོས། གཅིག་ཏུ་གྲུབ་ན་ཐ་དད་གཏན་མེད་ཀྱི་གཅིག་ཏུ་འགྱུར་བས།
མིག་ཤེས་ཀྱིས་ཀྱང་སྒྲ་ཐོས། རྣ་བས་ཀྱང་གཟུགས་མཐོང་བར་འགྱུར་རོ། །ཐ་
དད་དུ་གྲུབ་ན་ང་ཡིའོ་སྙམ་པའི་བློ་དེ་ཉིད་ཀྱིས་ཡུལ་ལ་ལོངས་སྤྱོད་པ་ཡོད་པ་
དང༌། ངའི་བློ་རྣམས་བདེ་བ་སྒྲུབ་བྱེད་མིན་པར་འགྱུར་བས། དེ་ལྟར་ངེས་པ་
དྲངས་ནས་སྐྱོང་ཚུལ་སྔར་ལྟར་བྱེད་པ་ཡིན་ནོ།།
དེ་ནས་ཤེས་པའི་འཆར་ཚུལ་བལྟ་སྟེ། དེ་ཡང་ཡུལ་རང་དབང་དུ་སྤྱོད་
པ་འདྲ་བའི་ཚུགས་ཐུབ་ཏུ་འཆར་རོ། །དེ་ངེས་པ་འདྲེན་ཚུལ་དང་སྐྱོང་ཚུལ་
མཉམ་རྗེས་ཐམས་ཅད་སྔར་དང་འདྲའོ། །དེ་ནས་རང་རྒྱུད་ཀྱི་ཕུང་པོའི་སྟེང་དུ་

465
ལྟ་བའི་ཞལ་ཤེས་ཡིག་ཆུང་།
གཏན་ལ་ཕབ་ནས་བསྒོམ་མོ། །དེ་ནས་གང་ཟག་རང་རྒྱུད་ཀྱིས་མ་བསྡུས་པའི་
ཆོས་ཐམས་ཅད་ཀྱི་སྟེང་དུ་གཏན་ལ་ཕབ་སྟེ་བསྒོམ། དེ་འཆར་ཚུལ་ནི་ཀ་བ་ལྟ་བུ་
སྔར་ནས་གྲུབ་པ་གཏན་ཚུགས་ཐུབ་པའི་རྣམ་པར་འཆར་རོ།།
ཐ་སྙད་དུ་ཡོད་པར་བཤད་བ་ནི། མིང་ཙམ་ཞིག་ཡོད་པ་ཡིན་ལ། རིག་
པས་མེད་པར་གྲུབ་པ་ནི། བློ་མ་རིག་པའི་ཡུལ་རྣམས་རང་དབང་དུ་བཟུང་བ་
ལྟར་མེད་པར་གྲུབ་པ་ཡིན་ནོ།།
༈ ན་མོ་གུ་རུ་ཝེ། དབུ་མའི་ལྟ་བ་བསྒོམ་ཚུལ་ལ་ལྔ་སྟེ། ཐེག་པ་གཞན་གྱི་
ཡུལ་ཅན་ཁྱད་པར་ཅན་བསྒོམ་ཚུལ་དང་། དེ་ཁོ་ན་ཉིད་མངོན་སུམ་དུ་རྟོགས་ནས་
བསྒོམ་པའི་ཚུལ་དང་། ཞི་གནས་དངོས་ལ་བརྟེན་ནས་ལྷག་མཐོང་དངོས་བསྒོམ་
ཚུལ། ཞི་གནས་རྗེས་མཐུན་པ་ལ་བརྟེན་ནས་ལྷག་མཐོང་རྗེས་མཐུན་བ་འཆར་
ཚུལ། ལས་དང་པོ་བས་ལྟ་བ་ལ་མྱོང་བ་འདོན་པའི་ཚུལ་ལོ།།
དང་པོ་ནི། ལུགས་འདིའི་དེ་ཁོ་ན་ཉིད་ལ་མཉམ་པར་འཇོག་པའི་ཞར་ལ་
ངེས་པའི་ལྟ་བའི་འཛིན་སྟངས་མ་འཇོག་ཅིག །
གཉིས་པའི་ཚེ། དཔྱད་དོན་ངེས་པའི་ཚེ་ཡུལ་ཡུལ་ཅན་གཉིས་པོ་གཅིག་
ཏུ་འདྲེས་ཀྱང་ཆོས་ཉིད་ཀྱི་སྣང་ཆ་ངེས་ཡུལ་དུ་མ་བྱེད་ཅིག
གསུམ་པའི་ཚེ། དཔྱད་དོན་ངེས་པ་དང་ལྷན་ཅིག་ཏུ་ཤིན་སྦྱངས་གཉིས་
ཐོབ་དཔྱད་པས་གནས་པ་འདྲེན་ཞིང་གནས་པའི་ངང་ནས་སོ་སོར་དཔྱོད་ནུས་

466
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པས་མཉམ་གཞག་ཏུ་གནས་པ་དང་། ཇི་ལྟ་བའི་དོན་སོ་སོར་འབྱེད་ནུས་པའི་
ཤེས་རབ་ཟུང་འབྲེལ་དུ་ཡོད་པའི་ཆ་སོ་སོར་བྱེད་པར་མཛོད་ཅིག །
བཞི་པའི་ཚེ། དཔྱད་དོན་ངེས་པ་ན་གནས་ཆ་འདྲེན་པ་ཞི་གནས་གྲུབ་
པའི་མཐུ་ཡིན་ཡང་དེ་ཉིད་གཙོ་བོར་མ་འཛིན་བར་ཡང་ཡང་དུ་དཔྱད་ནས་དཔྱད་
དོན་ལ་ངེས་ཤེས་དང་དཔྱད་མཐར་འཇོག་པ་གཉིས་མཉམ་པར་བསྒྲུབ་པར་
མཛོད་ཅིག །
ལྔ་པའི་ཚེ། མྱོང་བ་འདོན་པའི་དྲན་ཤེས་ཀྱི་ངེས་ངོར་ཡོངས་གཅོད་ཀྱི་
ངེས་པ་འགོག་པར་གྱིས་ཤིག །ལྟ་བའི་ཡིག་ཆུང་ངོ་། །དགེ་ལེགས་འཕེལ།། །།

46
༄༅། །ལྟ་ཁྲིད་མུན་སེལ་སྒྲོན་མེ་ཞེས་བྱ་བ་
བཞུགས་སོ།།
མཁས་གྲུབ་དགེ་ལེགས་དབལ་བཟང་། ༡༣༨༥ -༡༤༣༨
༄༅། །ན་མོ་གུ་རུ་བུདྡྷ་བོ་དྷི་སཏྭ་བྷྱ་ན་མོ་ན་མཿ རྒྱལ་བ་ཀུན་དངོས་
དཔལ་ལྡན་བླ་མ་ཡི། །ཞབས་ཀྱི་པདྨོར་གུས་པས་ཕྱག་བྱས་ནས། །སླར་ཡང་
དཔལ་མགོན་ཀླུ་སྒྲུབ་ཡབ་སྲས་ལ། །སྙིང་ནས་བདུད་དོ་བརྩེ་བའི་ལྕགས་ཀྱུས་
ཟུངས། འདི་ན་འཁོར་བའི་རྩབ་འབྱིན་པའི་ལམ། །ཡང་དག་ལྟ་བ་གོམས་ལས་
གཞན་ཡོད་མིན། །དེ་ལྟར་ན་ཡང་གངས་རིའི་ཁྲོད་འདི་ན། །ཕལ་ཆེར་ཆུ་འདོད་
སྨིག་རྒྱུའི་རྗེས་སུ་སྙེག ། ཟླ་མེད་བླ་མ་མཆོག་དེའི་གསུང་རབ་ཀྱི། །འཇུག་
ངོགས་བསྟན་ཀྱང་སྐལ་པ་དམན་པ་ལས། །ཡང་དག་ལྟ་བའི་གདུང་སེལ་མ་རྙེད་
པར། །ལོག་པའི་ལམ་ངན་ཚོལ་བ་མང་མཐོང་སྟེ། །ལམ་དང་ལམ་མིན་འབྱེད་
ལ་འཐོམས་གྱུར་པ། །དེ་དག་རྣམས་ལ་བརྩེ་བའི་བསམ་པ་ཡིས། །རྗེ་བཙུན་བླ་
མའི་གསུང་ལས་ལེགས་འོངས་པ། །ལམ་ངན་མུན་སེལ་སྒྲོན་མེ་འདིར་བཤད་
བྱུ །
དེ་ཡང་བཅོམ་ལྡན་འདས་ཀྱིས་མདོ་སྡེ་དགོངས་པ་ངེསའགྲེལ་ལས།
ཐེག་པ་ཆེ་ཆུང་གི་ཡོན་ཏན་མ་ལུས་པ་ཞི་གནས་དང་ལྷག་མཐོང་གི་འབྲས་བུར་
གསུངས་ཤིང་། དེ་ལ་ཞི་གནས་ནི་ལྷག་མཐོང་ཐོག་མར་རྒྱུད་ལ་སྐྱེ་བའི་ཐབས་

468
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང༌། སྐྱེས་ནས་ལྷག་མཐོང་གི་སྤང་བྱ་སྤོང་བ་དང༌། ཡོན་ཏན་བསྒྲུབ་པའི་
གྲོགས་སུ་ཟུང་དུ་འབྲེལ་དགོས་པ་ཡིན་གྱི། དེ་གཉིས་ལས་ཀྱང་གཙོ་བོ་ནི་ལྕག་
མཐོང་ཡིན་ཞིང་། ལྷག་མཐོང་ལ་ཡང་འཇིག་རྟེན་པ་དང་འཇིག་རྟེན་ལས་འདས་
པ་དང་། ཇི་ལྟ་བ་དང་ཇི་སྙེད་པ་ལ་དམིགས་པ་སོགས་མང་དུ་ཡོད་ཀྱང་གཙོ་བོ་
ནི་བདག་མེད་རྟོགས་པ་ཉིད་ཡིན་ལ། བདག་མེད་རྟོགས་པའི་ལྷག་མཐོང་མཚན་
ཉིད་པ་སྦྱོར་ར་ལལམ་མ་ཐོབ་བར་མི་
་ལ
འབྱུང་ཡང་ལྷག་མཐོང་རྗེས་མཐུན་པ་དང་།
བདག་མེད་རྟོགས་པའི་ཤེས་རབ་བསྒོམས་པའི་ལྷག་མཐོང་ལ་སློབ་པ་ནི་ཚོགས་
ལམ་ལ་ཡང་མ་ཞུགས་པའི་ལས་དང་པོ་བ་ཉིད་ནས་ཡོད་དེ། ཤེས་རབ་བརྒྱུ་བ་
ལས། མཐོང་དང་མ་མཐོང་ཡོན་ཏན་ནི། །ཀུན་གྱི་རྩ་བ་ཤེས་རབ་ཡིན། །དེ་ལྟར་
གཉིས་ཀ་ཀ་སྒྲུབ་པའི་ཕྱིར། །ཤེས་རབ་ཡོངས་སུ་གཟུང་བར་བྱ། །ཞེས་གསུངས་
སྒྲུབ་
པ་ལྟར་ཡོན་ཏན་ཀུན་གྱི་རྩབ་ཤེས་རབ་ཡིན་ཞིང་དེའི་ཡང་གཙོ་བོ་ནི་བདག་མེད་
རྟོགས་པའི་ཤེས་རབ་ཡིན་ལ། འཁོར་བའི་སྡུག་བསྔལ་ཐམས་ཅད་ཀྱི་རྩ་བ་
བདག་འཛིན་གཅོད་པའི་གཉེན་པོ་དང་། ཤེས་བྱ་ཐམས་ཅད་མངོན་སུམ་དུ་
མཁྱེན་པ་ལ་སྒྲིབ་པའི་གཙོ་བོ་གཉིས་སྣང་འཁྲུལ་པའི་བག་ཆགས་ལྷག་མ་མེད་
པར་གཅོད་པའི་གཉེན་པོ་ནི་བདག་མེད་པ་མཐར་ཐུག་པ་ཉིད་རྟོགས་པའི་ཤེས་
རབ་ཡིན་ཞིང་གཞན་མེད་པའི་ཕྱིར་དང༌། རྡོ་རྗེ་ཐེག་པའི་ལམ་གྱི་བགྲོད་པ་
རྣམས་ཀྱིས་དངོས་གྲུབ་རྣམ་པ་གཉིས་བསྒྲུབ་པ་ཡང་ཤེས་རབ་དེ་ཉིད་ཡོད་པ་
དང་མེད་པའི་རྗེས་སུ་འགྲོ་བ་རྒྱུད་སྡེ་དང་གྲུབ་ཆེན་གྱི་མན་ངག་དང༌། ཤིང་རྟ་

469
ལཱ་ཁྲིད་མུན་སེལ་སྒྲོན་མེ།
ཆེན་པོ་དག་གི་གཞུང་ལས་ལན་ཅིག་མིན་པར་གསུངས་པའི་ཕྱིར། འཁོར་བ་
ལས་ཐར་པ་དང་ཐམས་ཅད་མཁྱེན་པ་གང་འདོད་པ་དང་། སྔགས་དང་མཚན་
ཉིད་གང་གི་ལམ་དུ་འཇུག་པར་འདོད་ཀྱང་ཤེས་རབ་དེ་བཙལ་ནས་གོམས་པར་
བྱེད་པ་ལ་ནི་སྐྱེས་བུའི་རྩལ་ཅི་ཡོད་ཀྱིས་འབད་པར་རིགས་པ་ཡིན་ནོ།།
དེ་ལྟ་མོད་ཀྱི་གངས་རིའི་ཁྲོད་འདིར་ཕྱི་རོལ་པ་དང་སངས་རྒྱས་པའི་
ཏིང་ངེ་འཛིན་ཐུན་མོང་བ་དང་ཐུན་མོང་མ་ཡིན་པའི་ཁྱད་པར་ཙམ་ཡང་ཕྱེད་བ་
ཤིན་ཏུ་ཉུང་བར་བྱུང་འདུག་ན། ལྷག་མཐོང་ཁྱད་པར་ཅན་སྒྲུབ་ཚུལ་ལ་མཁས་པ་
མང་བ་མ་ཡིན་པ་ལྟ་སྨོས་ཀྱང་ཅི་དགོས། འཕགས་པའི་ཡུལ་གྱི་ཤིང་རྟ་ཆེན་བོ་
དག་གིས་ཡང་དག་པའི་ལྟ་བ་གཏན་ལ་འབེབས་པའི་ལམ་སྲོལ་རང་རང་གི་
ལུགས་མ་འདྲེས་པར་རྟོགས་པའང་སྲིད་མཐའ་
ར་ཙམ་དུ་བྱུང་སྣང་ན། ཡང་དག་
པའི་ལྟ་བའི་སྐྱོང་ཚུལ་ཤིང་རྟ་ཆེན་པོ་གང་ཡང་རུང་བ་ཞིག་གི་ལུགས་ཇི་ལྟ་བ་
བཞིན་དུ་ཐོན་པ་དེ་བས་ཀྱང་དཀོན་པ་ལྟ་ཅི་སྨོས། ཚུལ་འདིས་ཡང་དག་པའི་ལྟ་
བ་ཐོས་བསམ་གྱིས་གཏན་ལ་འབེབས་པ་དང་། བསྒོམ་བྱུང་གིས་ཉམས་སུ་ལེན་
པ་དང་། ཟབ་དོན་ཟབ་མོ་ལ་སྒྲུབ་པ་སྙིང་པོར་བྱེད་པར་འདོད་བ་དུ་མ་ཞིག །
ངལ་བ་འབྲས་བུ་མེད་པར་འགྱུར་བར་གཟིགས་པའི་ཐུགས་རྗེ་ཆེན་པོ་དང་།
མདོ་སྔགས་ཀྱི་ལམ་གྱི་སྙིང་པོ་ཉམས་པ་ཐུགས་ཀྱིས་མ་བཟོད་པའི་གཞན་དབང་
དུ་གྱུར་པས་༧རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་རང་ཉིད་རྗེ་བཙུན་འཇམ་
དཔལ་དབྱངས་ཀྱི་གསུང་གི་བདུད་རྩི་རྒྱུན་མི་འཆད་པར་དངོས་སུ་སྩལ་ཞིང་།

470
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
འཕགས་པ་ཀླུ་སྒྲུབ་ཡབ་སྲས་ཀྱིས་དངོས་སུ་བྱིན་གྱིས་བརླབ་པ་ལ་བརྟེན་ནས་
ཡང་དག་པའི་ལྟ་བའི་གནད་ལ་འཁྲུལ་པ་མ་ལུས་པ་ཟད་པའི་རྟོགས་པ་ཐུགས་
 རྒྱུད་ལ་མངོན་སུམ་དུ་མཛད་པ་ཇི་ལྟ་བ་བཞིན་དུ་མཐའ་གཞན་དུ་དོགས་པ་མ་
ལུས་པར་བཅད་དེ་དྲི་མ་མེད་པའི་རིགས་པའི་ལམ་ནས་དྲངས་པ་དང་པོར་ཐོས་
བསམ་གྱིས་གཏན་ལ་འབེབས་པའི་ཚུལ་དང་། དེ་ཉིད་ཉམས་སུ་ལེན་པའི་རིམ་
པ་མཐའ་དག་པར་གསལ་བར་མཛད་པའི་གསུང་རབ་རྒྱ་ཆེར་མཛད་ཅིང་གསུང་
གི་བདུད་རྩིའང་དུ་མ་ཞིག་ལ་ལན་མང་དུ་སྩལ་བའི། བཀའ་དྲིན་ལྷག་པར་མཛད་
པས་བསྟན་པ་རིན་པོ་ཆེའི་སྙིང་པོ་གཞི་ནས་གསོ་བར་མཛད་དུ་ཟིན་ཀྱང་། སྐལ་
བ་དམན་ཞིང་བློའི་མཐུ་ཆུང་བ་དང་། ཡང་དག་པའི་གནད་ལ་ངེས་པ་མ་རྙེད་
པར་ཚིག་ཙམ་ཞིག་ལྷུར་ལེན་པ་དག་གིས་ད་དུང་ཕྱོགས་ཙམ་ཡང་མ་མཐོང་སྟེ་
ལོག་པའི་གཡང་དུ་ལྷུང་བ་དང་། ཐེ་ཚོམ་གྱི་མལ་དུ་ཡིད་ཉལ་བ་ལྷུར་བྱེད་པ་
ཕལ་ཆེ་བར་མཐོང་ནས་ཡང་དག་པའི་ལྟ་བ་སྐྱོང་བའི་གནད་ལ་གོལ་ས་གཅོད་
པའི་ཚུལ་མདོར་བསྡུས་པ་ཙམ་ཞིག་བརྗོད་པར་བྱའོ། །མཁས་པ་དགྱེས་པའི་
ལམ་དུ་བློ་གྲོས་དང་ལྡན་པ་དག་གིས་ཡིད་ཆེས་པར་བྱ་བ་ཡིན་ནོ།།
དེ་ལ་བྱེ་བྲག་ཏུ་སྨྲ་བ་དང་མདོ་སྡེ་པ་དང་སེམས་ཙམ་པ་དང་། དབུ་མ་
རང་རྒྱུད་པ་དག་གང་ཟག་རང་རྐྱ་ཐུབ་པའི་རྫས་ཡོད་རྣམ་པར་བཅད་པ་རྟོགས་
པས་གང་ཟག་གི་བདག་མེད་མཚན་ཉིད་རྫོགས་པར་རྟོགས་པར་བཞེད་པ་ལ་འདྲ་
མོད་ཀྱི་གང་ཟག་གི་བདག་མེད་སྒོམ་ཚུལ་མི་འདྲ་སྟེ། མདོ་སྡེ་པ་འཕགས་པའི་

471
ལ་ཁྲིད་མུན་སེལ་སྒྲོན་མེ།
ཡེ་ཤེས་ཀྱིས་ཕྲ་བའི་མི་རྟག་པ་མངོན་སུམ་དུ་རྟོགས་པའི་ཤེས་རབ་ལ་རང་རྐྱ་
ཐུབ་པའི་རྫས་ཡོད་རྣམ་པར་བཅད་པ་རྟོགས་པར་འདོད་པས་ད་ལྟ་བདག་མེད་
བསྒོམ་པ་ནའང་མེད་དགག་འབའ་ཞིག་ཡིད་ལ་བྱེད་པ་མ་ཡིན་ནོ། །འོན་ཀྱང་
སེམས་ཙམ་པ་དང་རང་རྒྱུད་པའི་ལུགས་ལ་གང་ཟག་གི་བདག་མེད་བསྒོམ་པ་
ནའང་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྤྱི་བློ་ལ་ལེགས་པར་ཤར་ཚུལ་དེ་
ལྟར་གྲུབ་པ་ལེགས་པར་བཀག་པའི་ངེས་པ་དྲངས་པའི་ངེས་ཤེས་ཀྱི་རྒྱུན་གོམས་
པར་བྱེད་པ་དང་། དེའི་ཚེ་གང་ཟག་གི་བདག་བཅད་ཙམ་གྱི་མེད་དགག་མ་
གཏོགས་འདུས་བྱས་ངེས་པར་མེད་པ་ཞིག་དགོས་པ་ཡིན་ལ། འོན་ཀྱང་ལུགས་
དེ་དག་ལའང་འཕགས་པའི་ཡེ་ཤེས་སྐྱེས་པའི་སྐབས་སུ་བདེན་བཞི་མི་རྟག་པ་
སོགས་བཅུ་དྲུག་རྟོགས་པ་ཁས་ལེན་ཞིང་། དེ་ལ་སོ་སྐྱེའི་ལམ་དུ་དེ་སྒོམ་པ་སྔོན་
དུ་འགྲོ་དགོས་པས་མདོ་སེམས་རང་རྒྱུད་པ་གསུམ་གྱི་ལུགས་ལ་ད་ལྟ་ནས་ཕྲ་
བའི་མི་རྟག་པ་སོགས་ཚད་མས་གཏན་ལ་ཕབ་ནས་སྒོམ་ཚུལ་ཇི་ལྟར་བྱེད་ཅེས་བློ་
ཁ་ཕྱོགས་པ་ཞིག་མ་བྱུང་ན། ལུགས་དེ་དག་གི་གཞུང་ལུགས་ལ་ཇི་ཙམ་སྦྱངས་
པ་ཐམས་ཅད་ཚེ་འདིའི་ཁ་ཕྱིར་ལྟས་ཀྱི་ཚིག་ཙམ་དུ་སོང་བར་གདོན་མི་ཟའོ།།
སེམས་ཙམ་པའི་ལུགས་ཀྱི་ཆོས་ཀྱི་བདག་མེད་ནི་གཟུང་འཛིན་རྫས་ཐ་
དད་དང་གཟུགས་སོགས་ངོ་བོ་དང་ཁྱད་པར་དུ་བཏགས་པ་རང་གི་མཚན་ཉིད་
ཀྱིས་གྲུབ་པ་རིགས་པས་ལེགས་པར་ཁེགས་པའི་སྒོ་ནས་གཞན་དབང་ལ་དེ་
འདྲའི་ཀུན་བརྟགས་བཀག་པས་ཚད་མས་ངེས་པའི་ངེས་ཤེས་ཀྱི་རྒྱུན་གོམས་པར་

472
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བྱེད་པ་དང་། དེ་འདྲ་བའི་ངེས་ངོར་ཀུན་བརྟགས་དེ་ལྟ་བུ་རྣམ་པར་བཅད་པའི་
མེད་དགག་འབའ་ཞིག་མ་གཏོགས་གཞན་དབང་གི་སྣང་བ་ལོག་པ་དང༌།
མཉམ་གཞག་ཏུ་དེ་ལྟར་གོམས་པའི་རྗེས་ཐོབ་ཏུ་གཞན་དབང་སྒྱུ་མ་ལྟ་བུར་ཡིད་
ལ་བྱེད་ཚུལ་དང༌། དེ་འདྲ་བའི་ལྷག་མཐོང་གོམས་པར་བྱེད་པའི་སྔོན་དུ་ཞི་
གནས་མཚན་ཉིད་པ་མ་སྐྱེས་ཀྱི་བར་དུ་ཞི་གནས་ཀྱི་ལམ་ལ་གོམས་པར་བྱེད་
ཚུལ་དང་། ཞི་གནས་མཚན་ཉིད་པ་གྲུབ་པ་ན་དེ་ལ་བརྟེན་ནས་བཤད་མ་ཐག་
པའི་ལྷག་མཐོང་གི་ལམ་ལ་སློབ་ཚུལ་དང༌། དེ་ལས་ཆོས་བདག་གི་ཀུན་
བརྟགས་བཀག་པ་རྟོགས་པའི་ལྷག་མཐོང་མཚན་ཉིད་པར་འགྱུར་ཚུལ་དང་། དེ་
ནས་ཞི་ལྷག་ཟུང་འབྲེལ་དུ་འགྱུར་ཚུལ་སོགས་ས་སྡེ་དང་། ཐེག་བསྡུས་རྩ་
འགྲེལ་དང་མདོ་རྒྱན་དང༌། དབུས་མཐའ་རྩ་འགྲེལ་གཞུང་ལུགས་ཆེན་པོ་དག་
དང༌། ཤེར་ཕྱིན་གྱི་མན་ངག་ལ་སོགས་པ་ཤིང་རྟ་ཆེན་པོ་དག་དང་མཁས་པའི་
གཞུང་ལས་འབྱུང་བ་ལྟར་ལེགས་པར་ཤེས་ནས་བསྒོམ་པ་དགོས་ཤིང་དེ་འདྲ་
བའི་སྐྱོང་ཚུལ་ཤེས་ནས། མཉམ་གཞག་ཏུ་རྣམ་རིག་པའི་ཆོས་ཀྱི་བདག་མེད་ལ་
མྱོང་བ་ཐོན་པ་དང་རྗེས་ཐོབ་ཏུ་གཞན་དབང་སྒྱུ་མ་ལྟ་བུ་མྱོང་སྟོབས་ཀྱི་ངེས་པ་
འདྲེན་ཐུབ་པ་ཙམ་ཞིག་བྱུང་ན་ནི་རྒྱལ་བ་དགྱེས་པའི་ལམ་ལ་གནས་པ་ཡིན་ལ།
བོད་ཀྱི་དབུ་མའི་ལྟ་བ་མཐར་ཐུག་པ་རྟོགས་ནས་ཟབ་དོན་སྒོམ་པར་འདོད་པ་ཕལ་
ཆེ་བ་ལས་ཆེས་ཆེར་ཁྱད་པར་འཕགས་པ་ཡིན་ཏེ། རྣམ་རིག་པའི་ལུགས་དེ་ནི་
འཁོར་ལོ་ཐ་མའི་མདོའི་དགོངས་པ་རྗེ་བཙུན་བྱམས་པ་དང་ཐོགས་མེད་སྐུ་མཆེད་

473
ལྟ་ཁྲིད་མུན་སེལ་སྒྲོན་མེ།
ཀྱིས་བཀྲལ་བ་ཇི་ལྟ་བ་བཞིན་དུ་སྣང་ལ།
བོད་ཀྱི་ཟབ་དོན་སྒོམ་པར་འདོད་པ་སྔ་ཕྱི་མང་པོ་ཞིག་ནི་གྲུབ་མཐའ་སྨྲ་བ་
བཞི་པོ་གང་གིའང་ལུགས་སུ་མི་སྣང་བའི་ཕྱིར་དབུ་མ་རང་རྒྱུད་པ་ལ་ནི་སློབ་
དཔོན་ལེགས་ལྡན་འབྱེད་དང་། ཡེ་ཤེས་སྙིང་པོ་ལ་སོགས་པ་ཕྱི་དོན་ཞལ་གྱིས་
བཞེས་ཤིང་རང་རིག་ཞལ་གྱིས་མི་བཞེས་པ་དང་། སློབ་དཔོན་ཆེན་པོ་ཞི་བ་འཚོ་
དང་། འཕགས་སེང་དང་། ཀ་མ་ལ་ཤཱི་ལ་ལ་སོགས་པ་ཕྱི་དོན་ཐ་སྙད་དུའང་
མེད་ཅིང་གཟུང་འཛིན་རྫས་གཞནའགོག་པ་དང༌། རང་རིག་ཁས་ལེན་པ་ལ་
སོགས་པ་ཐ་སྙད་དུ་རྣམ་རིག་པ་ཇི་ལྟ་བ་བཞིན་དུ་ཞལ་གྱིས་བཞེས་ནས་གཟུང་
འཛིན་རྫས་གཞན་ཁེགས་པའི་འོག་ཏུ་ཤེས་པའང་བདེན་པར་གྲུབ་པ་འགོག་ཅིང་
རང་རྒྱུད་པའི་ཤིང་རྟ་ཆེན་པོ་དེ་དག་ཐམས་ཅད་ཐ་སྙད་དུ་རང་གི་མཚན་ཉིད་ཀྱིས་
གྲུབ་པར་བཞེད་ཀྱང་བདེན་པར་གྲུབ་པ་ཐ་སྙད་དུ་ཡང་མི་བཞེད་པ་དང་། བདེན་
ཚད་ཇི་ཙམ་ཞིག་བཀག་པས་བདག་མེད་དུ་འཇོག་པའི་ཆ་དང་། དོན་དམ་དཔྱོད་
བྱེད་ཀྱི་རིག་ཤེས་རྗེས་དཔག་གི་སྣང་ངོ་ན་ཡོད་ཀྱང་ངེས་ངོ་ན་སྣང་བ་དེ་ལོག་པ་
དང་། སློབ་ལམ་གྱི་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་སྣང་ངོ་དང་
རིག་ངོ་གང་ན་ཡང་ཀུན་རྫོབ་དངོས་ཤུགས་གང་གིའ ང་ཡུལ་དུ་མེད་པ་དང་།
འོན་ཀྱང་དོན་དམ་བདེན་པ་རིག་ཤེས་ཀྱིས་ཤེས་པ་དང་། འཇལ་བ་དང་། ཡུལ་
ཡིན་པའི་རྣམ་གཞག་གནོད་མེད་དུ་འཇོག་ཅིང་དེ་ལྟ་ནའང་དོན་དམ་བདེན་པ་རིག་
པས་དཔྱད་བཟོད་དུ་མི་འགྱུར་བར་བཞེད་པ་ལ་མི་མཐུན་པ་ཅུང་ཟད་ཀྱང་མེད་

474 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དོ༑༑
དེའི་ཕྱིར། བོད་ཀྱི་མཁས་པ་སྔ་ཕྱི་གང་ཡིན་ཀྱང་རུང་སྟེ་རང་རྒྱུད་ཀྱི་
གཏན་ཚིགས་ཁས་ལེན་པ་དང་། རང་རིག་དང་ཕྱི་དོན་གཉིས་ཀ་ཁས་ལེན་པ་
གཞིར་གཞག་ནས་དེ་དག་ལས་ཁ་ཅིག་དོན་དམ་བདེན་པ་ཤེས་བྱ་མིན་པར་འདོད་
པ་དང་། རིག་ཤེས་ཡུལ་མེད་དུ་འདོད་པ་དང་། ཁ་ཅིག་དོན་དམ་བདེན་པ་
བདེན་གྲུབ་ཏུ་འདོད་པ་ལ་སོགས་པ་དེ་དག་ནི། འཕགས་ཡུལ་གྱི་ཤིང་རྟ་ཆེན་པོ་
གང་གིའང་ལུགས་དང་མི་མཐུན་གྱི་རང་དགར་རྣམ་པར་གཞག་པ་ཙམ་དུ་ཟད་
ལ་རིག་ཤེས་ཡུལ་མེད་དང་བདེན་གྲུབ་ཀྱི་ཆོས་ཁས་ལེན་པའི་གྲུབ་མཐའ་འཆའ་
བ་ལ་དབུ་མའི་དྲི་ཙམ་ཡང་མི་བྲོའོ།།
བོད་སྔ་ཕྱི་མང་པོ་ཞིག་ཞི་འཚོ་ཡབ་སྲས་ལ་སོགས་པའི་བཞེད་པ་བྱས་
ནས་བྱང་སེམས་འཕགས་པས་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་གང་
ལ་ཡང་ཇི་ལྟ་བ་མཁྱེན་པའི་ཡེ་ཤེས་སུ་སོང་བའི་དངོས་ཀྱི་གཞལ་བྱ་ནི། མེད་
དགག་མ་ཡིན་པར་སྣང་སྟོང་ཚོགས་པའི་མ་ཡིན་དགག་སྒྱུ་མ་ལྟ་བུ་ཡིན་པར་
འདོད་དེ། དོན་དམ་དཔྱོད་བྱེད་ཀྱི་འཕགས་པའི་ཡེ་ཤེས་གང་ལ་རིག་ཤེས་སུ་
སོང་བའི་དངོས་ཀྱི་གཞལ་བྱའི་མཚན་ཉིད་ཀུན་རྫོབ་སྒྱུ་མ་ལྟ་བུར་འཛིན་པ་ནི། སྒྱུ་
མ་རིག་བསྒྲུབ་པ་ཞེས་གྲགས་སོ། །དོན་དམ་བདེན་པའི་མཚན་གཞིར་ཀུན་རྫོབ་
འཛིན་པ་ལས་ཐ་ཆད་པའི་དབུ་མ་པར་སྨྲ་བ་པོ་སུ་ཞིག་འབྱུང་བར་འགྱུར།
བདེན་སྟོང་དོན་དམ་བདེན་པ་ཡིན་ཀྱང་བདེན་སྟོང་གིས་ཁྱད་པར་དུ་བྱས་པའི་མྱུ་

475
ལྟ་ཁྲིད་མུན་སེལ་སྒྲོན་མེ།
གུ་ལ་སོགས་ཀུན་རྫོབ་ཡིན་པ་མ་ཤེས་པའི་འཁྲུལ་པའོ།།
འདི་དག་གི་རྣམ་དབྱེ་མ་ཤེས་པའི་དབུ་མའི་ལྟ་བ་སྐྱོང་བ་མན་ཆད་ནི།
དོན་དམ་བསྒོམ་པ་དང༌། ཆོས་ཅན་ཀུན་རྫོབ་པའི་ཤན་མི་ཕྱེད་པའི་མཁས་རློམ་
བརྒྱ་ཕྲག་དུ་མས་ཕྱོགས་ཐམས་ཅད་དུ་ཁྱབ་པར་གྱུར་ཏེ། དེ་ལ་རང་རྒྱུད་པའི་
ཤིང་རྟ་ཆེན་པོ་དག་ཀྱང་ཐོག་མར་ཞི་གནས་ལེགས་པར་གྲུབ་པ་སྔོན་དུ་བཏང་
ནས། དེའི་རྗེས་སུ་ལྷག་མཐོང་མཚན་ཉིད་པ་བསྒྲུབ་དགོས་པ་དང་། དེ་ལ་ཡང་
སྔོན་དུ་གང་ཟག་གི་བདག་མེད་བསྒོམ་ཞིང་དེའི་རྗེས་སུ་ཆོས་ཀྱི་བདག་མེད་
བསྒོམ་པར་བཞེད་པ་ལ་མི་མཐུན་པ་མེད་ལ་འོན་ཀྱང་རྣལ་འབྱོར་སྤྱོད་པའི་དབུ་
མ་པ་དག་གིས་གང་ཟག་གི་བདག་མེད་བསྒོམས་པའི་འོག་ཏུ་གཟུང་འཛིན་རྫས་
གཞན་གྱིས་སྟོང་པའི་སྟོང་ཉིད་བསྒོམ་པ་དང་། དེ་ལ་མྱོང་བ་སྐྱེས་པའི་རྗེས་སུ་
ཤེས་པའང་བདག་མེད་དུ་གཏན་ལ་ཕབ་པའི་ཕྲ་བའི་སྟོང་ཉིད་བསྒོམ་པར་བཞེད་
དེ༑ དེའི་རིམ་པ་ནི། སློབ་དཔོན་སེངྒེ་བཟང་པོས་མངོན་རྟོགས་རྒྱན་གྱི་རྩེ་སྦྱོར་
གྱི་སྐབས་ཀྱི་འགྲེལ་པར་གསུངས་པ་ལྟར་རོ། །བདག་མེད་བསྒོམ་པའི་གོ་རིམ་
སོགས་ཤིང་རྟ་ཆེན་པོ་དག་གི་བཞེད་པའི་ཕྱོགས་མཐོང་ན། བོད་ཀྱི་མན་ངག་མང་
པོ་ལ་བསྒོམ་པའི་གོ་རིམ་ཙམ་གྱིས་བརྡ་ཡང་ཡང་མ་ཆགས་པ་དག་ཡིད་བརྟན་དུ་མི་
རུང་བའི་གནས་སུ་ཤེས་པར་འགྱུར་རོ། །ཞེས་གོ་སླ་བའི་སླད་དུ་ཟུར་ཙམ་སྨོས་
ཀྱི་རྒྱས་པ་ནི་གཞུང་ཆེན་པོ་དག་དང་། རྗེའི་གསུང་རབ་ལ་ཞིབ་པར་སྦྱངས་ནས་
ཤེས་པར་བྱ་དགོས་སོ། །དེ་ནི་འཕགས་པ་ཀླུ་སྒྲུབ་ལུགས་དང་དཔལ་ལྡན་ཟླ་

476
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངབས་ཇི་ལྟར་བཀྲལ་བའི་ལྟ་བ་མཐར་ཐུག་པ་དམིགས་རྣམ་ཡིད་ལ་བྱེད་པའི་སྒོ་
ནས་གོམས་པར་བྱེད་པའི་ཚུལ་ཕྱིན་ཅི་མ་ལོག་པ་རྟོགས་པར་བྱེད་པའི་ཐབས་སུ་
ལོག་པའི་གོལ་ས་ཅུང་ཟད་བཤད་པར་བྱ་ཞིང་། རྒྱས་པར་ནི་གཞན་ལས་ཤེས་
པར་བྱ་ལ། དེ་ཡང་མཐར་ཐུག་པའི་ལྟ་བ་བསྐྱངས་ནས་ལྷག་མཐོང་མཚན་ཉིད་པ་
རྒྱུད་ལ་བསྐྱེད་པ་ནི་ཕ་རོལ་ཏུ་ཕྱིན་པའི་ཐེག་པའི་ཚུལ་ལ་ངེས་པར་ཞི་གནས་
མཚན་ཉིད་རྫོགས་པ་སྔོན་དུ་བསྒྲུབ་དགོས་ཏེ། དེའི་རྒྱུ་མཚན་རྒྱས་པར་རྗེ་ཉིད་ཀྱི་
ལྷག་མཐོང་ཆེ་ཆུང་གཉིས་ལས་ཞིབ་པར་གསུངས་པ་ལ་ཉན་པ་དང་ལྟ་བ་དང་
སེམས་པས་ཤེས་པར་བྱ་དགོས་སོ།།
འོན་ཀྱང་ལྟ་བ་བསྐྱངས་པས་ཡིད་འགྱུར་བའི་མྱོང་བ་འདོན་པ་ལ་ནི་ཞི་
གནས་བསྒོམ་པ་སྔོན་དུ་འགྲོ་མི་དགོས་ཏེ། དེ་དགོས་ན་མི་རྟག་པ་སྒོམ་པ་དང་
ལས་འབྲས་ལ་ཡིད་ཆེས་ཀྱི་དད་པ་དང་ངེས་འབྱུང་དང་སྙིང་རྗེ་སོགས་ཐམས་
ཅད་ལའང་ཡིད་འགྱུར་བའི་མྱོང་བ་འདོན་པའི་སྔོན་དུ་ཞི་གནས་བསྒོམ་པ་ལ་རག་
ལས་པར་ཐལ་བའི་ཕྱིར་རོ།།
དེ་ལྟ་ན་ཡང་མདོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་
པ་དེ་ལྟར་ཀུན་ལ་བློས་སྦྱར་བྱ། ཞེས་གསུངས་པ་སོགས་དང་། ཐོག་མར་ད་ལྟ་
རྒྱུད་ལ་སྐྱེ་སླ་ཞིང་དེ་ནས་ཆོས་གཞན་ལའང་ཁ་འཕོས་པས་སྐྱེ་སླ་བའི་དགོས་པ་
སོགས་རྒྱུ་མཚན་དུ་མས་ཐོག་མར་གང་ཟག་གི་བདག་མེད་དང་། དེ་ནས་ཆོས་ཀྱི་
བདག་མེད་བསྒོམ་པའི་གོ་རིམ་ལྷག་མཐོང་གཉིས་སུ་གསུངས་པ་ལྟར་ངེས་པ་

477
ལྟ་ཁྲིད་མུན་སེལ་སྒྲོན་མེ།
བསྐྱེད་ནས་གོ་རིམ་དེ་ལྟར་སྒོམ་དགོས་ཀྱི་གོ་རིམ་གྱི་བརྡ་ཙམ་ཡང་མེད་པའི་གང་
བྱུང་བྱུང་ནས་སྐྱོང་བ་ལ་གསུང་རབ་དང་མཐུན་པའི་མྱོང་བ་ཤིན་ཏུ་དཀའ།
དེ་ལ་ཐོག་མར་རྗེ་ཉིད་ཀྱིས་དྲངས་ངེས་རྣམ་འབྱེད་དང་། རྩ་འཇུག་
སོགས་ཀྱི་རྣམ་བཤད་གཉིས་དང་། ལྷག་མཐོང་ཆེན་མོ་སོགས་ཐམས་ཅད་དུ་
དགག་པའི་རྣམ་གཞག་ཡང་ཡང་མཛད་པ་ནི། ད་ལྟའི་ཀློག་པ་པོ་དག་གིས་
བསྡུས་པའི་ཚིག་ཙམ་གྱིས་དགག་སྒྲུབ་བགྱི་བ་ལ་ཉེ་བར་མཁོ་བའི་ཆེད་དུ་མ་
ཀྱི་
ཡིན་གྱི། དོན་དམ་དཔྱོད་བྱེད་ཀྱི་རྩ་བའི་རྟགས་ཀྱི་བསྒྲུབ་བྱ་དང་རྟགས་དེ་ལ་
བརྟེན་པའི་རིག་ཤེས་རྗེས་དཔག་གི་དངོས་སུ་རྙེད་པའི་གཞལ་བྱ་དང་རྗེས་དཔག་
དེའི་རྒྱུན་གོམས་པར་བྱས་པའི་སྒོ་ནས་ལྟ་བ་སྐྱོང་བའི་ངེས་ཤེས་ཀྱི་འཛིན་སྟངས་
ཀྱི་ཡུལ་དུ་སོང་བ་དང་། ངེས་ཤེས་དེ་ཉིད་ཀྱི་རྒྱུན་གོམས་པར་བྱས་པ་ལས་ཆོས་
ཉིད་མངོན་སུམ་དུ་རྟོགས་པའི་འཕགས་པའི་ཡེ་ཤེས་སྐྱེས་པའི་གཞལ་བྱར་སོང་
བའི་དོན་རྣམས་ནི་མེད་དགག་ཡིན་པར་ཤེས་པའི་དོན་དུ་གསུངས་པ་ཡིན་ཏེ།
རང་བཞིན་གྱིས་གྲུབ་པ་བཅད་ཙམ་མ་གཏོགས་ཆོས་གཞན་བློ་ཡུལ་དུ་འཕངས་
པའི་མ་ཡིན་དགག་ཀུན་རྫོབ་ཡིན་པས་རིག་ཤེས་ཀྱི་རྙེད་དོན་གྱི་དོན་དུ་འོངས་ས་
མེད་པར་ཤེས་པར་བྱ་བ་དང་། མེད་དགག་བློ་ངོར་དགག་བྱ་བཅད་ནས་ཆོས་
གཞན་མ་འཕངས་པ་ཙམ་ལ་འཇོག་མི་ཤེས་པར། སྟོང་ཉིད་མེད་དགག་ཡིན་ན་
ཆད་སྟོང་དུ་འགྱུར་བས་སྟོང་ཉིད་བསྒོམ་པའི་ཚེ་ཅི་ཡང་ཡིད་ལ་མི་བྱེད་པར་སྨྲ་བ་
དགག་པའི་ཆེད་དང་། ལྟ་བ་སྐྱོང་བའི་ཚེ་ཡང་མ་ཡིན་དགག་བསྒོམ་པའི་གོལ་

478
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ས་གཅོད་པའི་དོན་དང་བློ་ཡུལ་དུ་འཆར་ཆར་ཚུལ་ལ་མི་ལྟ་བར་ཚིག་ཙམ་ལ་འཚོལ་
ནས། དོན་དམ་བདེན་པ་དོན་དམ་བདེན་པ་མིན་ཆོས་ཉིད་ཆོས་ཉིད་མིན་ཞེས་སྨྲ་
བ་སོགས་ཀྱི་ལོག་རྟོག་དགག་པའི་ཆེད་དུའོ།།
དེས་ན་ད་ལྟ་སྣང་ངོའི་གཉིས་སྣང་རགས་པ་མ་ལོག་ཀྱང་ངེས་ངོར་ཀུན་
རྫོབ་ཀྱི་སྣང་ཆ་ལོག་པའི་ངེས་ཤེས་ཀྱི་རྒྱུན་སྐྱོང་ཚུལ་ལེགས་པར་ཤེས་ནས་
 བསྐྱངས་པས། ངེས་ངོའི་སྟོང་ཉིད་ལ་གསལ་སྣང་ཆེར་སོང་བ་ཙམ་གྱིས་སྣང་
ངོའི་གཉིས་སྣང་ཇེ་ཕྲར་སོང་སྟེ། མཐར་སྣང་ངོར་གཉིས་སྣང་ཕྲ་མོའང་ལོག་པ་
དང༌། ངེས་ངོའི་སྟོང་ཉིད་དང་ཡུལ་ཅན་གྱི་བློ་ཆུ་ལ་ཆུ་བཞག་པ་བཞིན་དུ་འགྱུར་
བ་ཡིན་གྱི། ད་ལྟ་ངེས་ངོར་ཡང་མ་ཡིན་དགག་ཀུན་རྫོབ་འཛིན་སྟངས་ཀྱི་ཡུལ་དུ་
བྱས་ནས་བསྐྱངས་པས། དེ་གོམས་སྟོབས་ཀྱིས་གསལ་སྣང་ཇེ་ཆེར་སོང་བས་
 གཉིས་སྣང་གི་སྤྲོས་པ་ཇེ་ཆུང་དུ་འགྲོ་ན་ནི། ཡུལ་ཀུན་རྫོབ་ལ་གསལ་སྣང་ཇེ་
ཆེར་སོང་བས། ཀུན་རྫོབ་ཀྱི་སྣང་བ་ཇེ་ཆུང་དུ་འགྱུར་བ་སོགས་ལས། རྒྱུ་འབྲས་
ཀྱི་འབྲེལ་བ་ཡ་མཚན་ཆེ་བ་བླུན་པོ་སུ་ཞིག་གིས་ཤེས་པར་འགྱུར། དེ་བས་ན་
བཤད་པ་བྱེད་པའི་ཚེ། གོང་དུ་བཤད་པའི་དགག་པའི་རྣམ་གཞག་རྗེའི་རྣམ་
གཞག་རིམ་པ་ལས་འབྱུང་བ་དེ་དག་འགྲིག་འགྲིག་སྨྲ་ཤེས་ཀྱང་ལྟ་བ་སྐྱོང་བའི་
ལུགས་སུ་བྱས་པ་ན་དེ་དག་མི་དྲན་ན་ཁ་བཤད་དང་ཉམས་ལེན་སོ་སོར་སོང་བའི་
རྟགས་ཡང་དག་ཏུ་ཤེས་པར་གྱིས་ཤིག །
ད་ལྟ་ནས་གང་ཟག་དང་ཆོས་ཀྱི་བདག་མེད་བསྒོམ་པ་གང་ལ་ཡང་

479
ལྟ་ཁྲིད་མུན་སེལ་སྒྲོན་མེ།
མཉམ་གཞག་ཏུ་དགག་བྱ་རྣམ་པར་བཅད་ཙམ་གྱིས་མེད་དགག་ངེས་ཡུལ་དུ་
བྱས་པ་ནམ་མཁའ་ལྟ་བུའི་རྣལ་འབྱོར་ཉམས་སུ་ལེན་ཚུལ་དང་། དེ་ལས་ལངས་
པའི་རྗེས་ཐོབ་ཏུ་སྒྲ་མ་ལྟ་བུའི་རྣལ་འབྱོར་ཡིད་ལ་བྱེད་ཚུལ་ལེགས་པར་ཤེས་
ནས་བསྒོམ་པ་དགོས་ཤིང༌། ནམ་མཁའ་ལྟ་བུ་ཞེས་པ་ནི། ནམ་མཁའ་ལ་མཐའ་
དབུས་ཀྱི་དབྱེ་བ་གང་ཡང་གཟུང་དུ་མེད་པ་ལྟར་བློས་གང་དུ་མི་འཛིན་པ་ཅི་ཡང་
ཡིད་ལ་མི་བྱེད་པར་འཇོག་པ་ལ། གཞན་དག་འདོད་པ་ལྟར་མ་ཡིན་གྱི་ནམ་
མཁའ་ལ་ཐོགས་པའི་རེག་བྱ་བཅད་ཙམ་དུ་གནས་པ་དང་མཚུངས་པར་ལྡན་པ་
རང་བཞིན་གྱིས་གྲུབ་པར་བཅད་ཙམ་དུ་གནས་པའི་ཆོས་ཉིད་ངེས་ཡུལ་དུ་བྱས་
ནས་བསྒོམ་པའི་དོན་དུ་བདག་གི་བླ་མ་བཞེད་དོ།།
དེ་ལ་ཡང་རིགས་པ་ལ་བློ་ཁ་ཕྱོགས་པ་ལ་བདག་མེད་རིགས་པའི་ལམ་
ནས་ངེས་པ་སྐྱེ་བའི་རྒྱུན་སྐྱོང་ཚུལ་དང་། ཟབ་མོ་སྟོང་པ་ཉིད་ལ་མོས་པ་ཙམ་
ཡོད་ཀྱང་ཐབས་གང་གིས་ཀྱང་ད་ལྟ་རིགས་ལམ་དུ་འཇུག་མི་ནུས་པའི་དབང་པོ་
རྟུལ་པོ་ལ་མཐའ་གཉིས་སུ་མི་འཛིན་པར་རང་བཞིན་མེད་པའི་དམ་བཅའི་དོན་
འཛིན་སྟངས་ཀྱི་ཡུལ་དུ་དཔྱོད་པའི་ཡིད་དཔྱོད་གོམས་སུ་འཇུག་པའི་སྒོ་ནས་སྟོང་
ཉིད་ལ་བག་ཆགས་འཇོག་པ་སོགས་ཀྱི་དགོས་པ་བསྒྲུབ་པ་ལྷུར་ལེན་པའི་འཁྲིད་
ཚུལ་སོ་སོར་ཤེས་པ་དང་། སྟོང་ཉིད་བསྟན་པའི་སྣོད་དུ་རུང་མི་རུང་བརྟགས་
ནས་འཁྲིད་པ་སོགས་ཀྱི་རྣམ་གཞག་ལེགས་པར་ཆགས་ནས་འཁྲིད་པ་དགོས་
སོ༑ ༑དེ་ཡང་བདག་མེད་རིགས་པས་ངེས་པའི་ངེས་ཤེས་སྐྱོང་རྒྱུ་མེད་ན་ཡིད་

480
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དཔྱོད་ཙམ་གྱིས་སྒྲོ་འདོགས་གཅོད་མི་ནུས་སོ།། །།
བོད་ཀྱི་བསམ་གཏན་པ་མང་པོ་ཞིག་གིས་གཏམ་ལས། རིགས་པས་ལྟ་
བ་བཙལ་མི་དགོས་ཀྱི། ཆོས་གང་ལ་ཡང་འདི་ཡིན་འདི་མིན་སོགས་གང་གི་
ཡང་ངོས་བཟུང་བྱ་ས་མེད་པ་དེ་གནས་ལུགས་ཀྱི་གཤིས་ཡིན་པས། དེ་ལ་
སེམས་ཀྱིས་ཀྱང་འདི་ཡིན་འདི་མིན་སོགས་གང་དུའང་མི་འཛིན་པར་འཇོག་པ་དེ་
གནས་ལུགས་དང་མཐུན་པར་འཇོག་པ་ཡིན་པའི་ཕྱིར་ན་ཡུལ་ཅིར་ཡང་མ་གྲུབ་
པ་ལ་བློས་ཀྱང་ཅིར་ཡང་མི་འཛིན་པར་གང་དུའང་ཡིད་ལ་མི་བྱེད་པའི་ངང་ལ་
 འཇོག་པ་ནི་གནས་ལུགས་བསྒོམ་པ་ཡིན་ནོ་ཞེས་ཟེར་རོ།།
ཡུལ་ཅིར་ཡང་མ་གྲུབ་པ་ཞེས་པ་འདི་ཡིན་འདི་མིན་གང་དུའང་གཟུང་
བྱར་མ་གྲུབ་པ་ལ་འདོད་པར་འདུག་པས་ཆད་ལྟ་ཆེན་པོ་བླ་ན་མེད་པ་དེ་ནི་སྐུར་
འདེབས་མཐར་ཐུག་པ་ཡིན་གྱི་དེ་ལྟར་འཛིན་པ་ནི་གནས་ལུགས་ཀྱི་ལྟ་བ་མིན་ལ་
ཅི་ཡང་ཡིད་ལ་མི་བྱེད་པར་འཇོག་པ་ནི་རྒྱ་ནག་ཧྭ་ཤང་གི་སྒོམ་ལུགས་སོར་
བཞག་ཡིན་གྱི་གནས་ལུགས་བསྒོམ་པའི་དོན་མེད་ཅིང་ཁྱེད་རང་གནས་ལུགས་
སུ་འདོད་པའི་ཡུལ་ཅིར་ཡང་མ་གྲུབ་པ་དེ་གང་དུའ ང་མ་གྲུབ་པའི་རྒྱུ་མཚན་ལ་
བརྟེན་ནས་ངེས་པ་ལྟ་བ་སྐྱོང་བའི་སྔོན་དུ་འགྲོ་དགོས་ན་ལྟ་བ་སྐྱོང་བའི་སྔོན་དུ་ལྟ་
བ་རིག་པས་ངེས་མི་དགོས་པ་འགལ་ལ། ཡུལ་ཅིར་ཡང་མ་གྲུབ་པ་མ་ངེས་ཀྱང་
ཅི་ཡང་ཡིད་ལ་མ་བྱས་པ་ཙམ་གྱིས་གནས་ལུགས་བསྒོམས་པར་འགྱུར་ན་གཉིད་
འཐུག་པོ་ལོག་པ་དང་བརྒྱལ་བ་ལ་སོགས་པའི་ཚེའང་གནས་ལུགས་བསྒོམ་པར་

481
ལྟ་ཁྲིད་མུན་སེལ་སྒྲོན་མེ།
ཧ་ཅང་ཐལ་ལོ། །ཧཱཤང་སྤྱོད་ཕྱོགས་ཀྱི་ཐབས་ཀྱི་ཆ་ལ་སྐུར་བ་འདེབས་ལ་ཁོ་བོ་
ཅག་ཐབས་ཀྱི་ཆ་ལའང་སློབ་པས་ཁྱད་པར་ཡོད་དོ་ཞེས་སྨྲས་པས་ནི་ལྟ་སྒོམ་ཁྱད་
པར་མེད་པ་གསལ་བར་ཁས་བླངས་ཏེ། གཞན་དུ་ན་ལྟ་སྒོམ་ལའང་ཁྱད་པར་
འདི་ལྟ་བུ་ཡོད་དོ་ཞེས་སྨྲ་རྒྱུ་དགོས་པ་ལ་མི་འདུག་པའི་ཕྱིར་རོ།།
ཡང་ཁ་ཅིག་ལྟ་བ་རིགས་པས་གཏན་ལ་ཕབ་པའི་སྒོ་ནས་ལྟ་བ་རྙེད་པ་
དགོས་ཀྱང་། དེ་ལྟར་ལྟ་བ་རྙེད་ཕྱིན་ཆད་གང་ཟག་དེས་ཅིར་ཡང་མི་རྟོག་པར་
བཞག་པ་ཉིད་ཀྱིས་ལྟ་བ་སྐྱོང་བ་དང་གནས་ལུགས་བསྒོམ་པར་འགྱུར་རོ་ཞེས་
འདོད་པའང་གང་ཟག་དེས་ལྟ་བ་རྙེད་ཕྱིན་ཆད་གཉིད་འཐུག་པོ་ལོག་པ་དང་ཞི་
གནས་རྐྱང་པ་བསྒོམ་པ་སོགས་ཐམས་ཅད་གནས་ལུགས་བསྒོམ་པར་ཧ་ཅང་ཐལ་
བ་སོགས་གནོད་བ་དུ་མ་ཡོད་དོ།།
ཡང་ཁ་ཅིག་མི་རྟོག་པ་བསྒོམ་རེས་ཀྱིས་སྔོན་དུ་སོ་སོར་རྟོག་པའི་དཔྱད་
པ་ཚར་རེ་བྱས་ནས། དེའི་རྗེས་སུ་མི་རྟོག་པར་གང་བཞག་ཐམས་ཅད་སྟོང་ཉིད་
བསྒོམས་པར་འགྱུར་རོ་ཞེས་ཟེར་བ་ལའང་གཉིད་ལོག་ཁར་སོ་སོར་རྟོག་པའི་
ཤེས་རབ་ཀྱིས་དཔྱད་པ་ཚར་གཅིག་བྱས་ནས་དེའི་རྗེས་སུ་གཉིད་འཐུག་པོ་ལོག་
པ་གནས་ལུགས་བསྒོམ་པར་ཐལ་བ་སོགས་ཧ་ཅང་ཐལ་བ་དུ་མ་ཡོད་མོད་ཀྱི་
རྒྱས་པར་རྗེའི་གསུང་རབ་ལྷག་མཐོང་ཆེན་མོ་ལས་ཤེས་པར་བྱའོ།།
ཡང་གང་ཟག་ཇི་ལྟར་གྲུབ་བཙལ་བས་ཅུང་ཟད་ཀྱང་མ་གྲུབ་པར་ངེས་པ་
སྐྱེས་སྐྱེས་ཀྱི་བར་དུ་དཔྱད། ངེས་པ་སྐྱེས་པ་དང་དེ་ཉིད་ལ་དྲན་པས་བཟུངས་

482
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ནས་སེམས་གཡོ་མེད་དུ་འཇོག་ཅེས་ཟེར་བ་དང་། སེམས་གང་དུ་གྲུབ་བཙལ་
བས་གང་དུའང་མ་གྲུབ་པར་ངེས་པ་རྙེད་པ་ན་དེ་ཉིད་ལ་དྲན་པས་བཟུངས་ནས་
གཡོ་མེད་དུ་འཇོག་ཅེས་ཟེར་བ་ནི་ལྷག་མཐོང་ཆེན་མོ་ལས། ཁ་ཅིག་ན་རེ། དེ་
ལྟར་སྔ་མ་གསུམ་མི་འདོད་ཀྱི་སྟོང་ཉིད་བསྒོམ་པའི་ཚེ་སྟོང་ཉིད་ལ་ངེས་པ་དྲངས་
ཏེ་དེ་ནས་དེའི་དོན་ལ་སེམས་བཟུངས་ནས་དེ་ལས་གཞན་དུ་མི་དཔྱོད་པར་འཇོག་
པ་ནི་སྟོང་ཉིད་ཕྱིན་ཅི་མ་ལོག་པར་བསྒོམ་པ་ཡིན་ཏེ། ལུགས་དང་པོ་ལྟར་སྟོང་
ཉིད་ལ་བློ་ཁ་མ་ཕྱོགས་པ་ཡང་མེད་ལ། ལུགས་གཉིས་པ་ལྟར་མི་རྟོག་པར་སྐྱོང་
བའི་ཚེ་སྟོང་ཉིད་ཀྱི་ལྟ་བ་དྲན་པར་མི་བྱེད་པའང་མིན་ཞིང་། ལུགས་གསུམ་པ་
ལྟར་ལྟ་བའི་དཔྱད་པ་སྔོན་དུ་བཏང་ཡང་དེ་ནས་ལྟ་ཐོག་ཏུ་མི་གནས་པའི་མི་རྟོག་
པ་ཡང་མིན་པའི་ཕྱིར་རོ་སྙམ་ན། འདི་ནི་ལྟ་བའི་དཔྱད་པ་བྱས་ཟེར་བའི་དོན་ལྟ་
བ་དྲན་ཙམ་བྱས་ནས་ལྟ་ཐོག་ཏུ་འཇོག་སྒོམ་ཁོ་ན་བྱེད་པ་ལ་སྟོང་ཉིད་བསྒོམས
པར་འདོད་པ་ཡིན་པས་རིགས་པ་མ་ཡིན་ཏེ། དེ་ལྟར་ན་ད་ལྟ་སྟོང་ཉིད་ལ་འཇོག་
སྒོམ་བྱེད་པའི་ཞི་གནས་ཙམ་ཡོད་ཀྱི་དཔྱད་སྒོམ་ལྷག་མཐོང་གི་སྐྱོང་ཚུལ་མེད་
པས། ཞེས་སོགས་གསུངས་པའི་ཕྱོགས་སྔ་མ་དེ་ཡིན་པས་རྗེའི་གསུང་གིས་
དམིགས་ཕུག་ནས་བཀག་པའི་དགག་ཡུལ་གྱི་འདོད་པ་དེ་རྗེའི་བཞེད་པར་སྨྲ་བར་
མི་བྱའོ།།
དེ་ཡང་སྟོང་ཉིད་ངེས་པའི་ངེས་ཤེས་ལྷངས་ཀྱིས་སྐྱེས་པ་ཙམ་ན་དེའི་ངང་
ལ་དཔྱད་པ་མི་བྱེད་པར་གཡོ་མེད་དུ་བཞག་པས་རིག་པ་ངར་དང་ལྡན་པའི་དྭང་

403
ལྟ་ཁྲིད་མུན་སེལ་སྒྲོན་མེ།
སིང་ངེ་བ་ལ་རྟོག་པ་རིགས་མི་མཐུན་གཞན་གང་ཡང་མི་འཕྲོ་བར་ཡུན་རིང་ཐུང་
ཅི་རིགས་སུ་གནས་པ་བྱུང་བ་ན་རིག་པ་ངར་དང་ལྡན་པའི་གསལ་ཆ་ཡོད་པ་དང་
སྟོང་ཉིད་ལ་དམིགས་པའི་རྒྱུན་ཡིན་པ་ཙམ་ལ་སྟོང་ཉིད་ངེས་པའི་ངེས་ཤེས་ཀྱི་
ཤུགས་མ་ཡལ་བར་འཁྲུལ་བའི་ནོར་བ་ཤིན་ཏུ་ཆེ་ཞིང་། རིག་པ་ངར་ཐོན་པའི་
གསལ་ཆ་ཡོད་པ་ནི་ཞི་གནས་རྐྱང་པ་མཚན་ཉིད་པ་ལ་འབྱུང་བ་ལྟ་ཅི་སྨོས། བྱིང་
བ་ཕྲ་མོ་ཡང་ཆོད་པའི་སེམས་གནས་ཐམས་ཅད་ལ་འབྱུང་ལ་རིགས་པས་དགག
བྱ་བཀག་པའི་སྟོང་ཉིད་ངེས་ཏེ་དེ་འདྲའི་སྟོང་ཉིད་ཀྱི་རྣམ་པ་ཤར་བའི་སྒོ་ནས་
དམིགས་ཡུལ་དུ་བྱས་པའི་འཇོག་སྒོམ་ནི་ཞི་གནས་རྐྱང་པ་ལའང་ཡོད་པས་ལྟ་
བའི་སྐྱོང་ལུགས་སུ་འགྲོ་བ་ནི་འཛིན་སྟངས་ཀྱི་སྐྱོང་ཚུལ་ལ་རག་ལས་པར་ལྷག་
མཐོང་ཆེ་ཆུང་གཉིས་ལས་ཞིབ་པར་གསུངས་པ་ཤེས་དགོས་སོ།།
ད་ལྟ་ལྟ་བ་སྐྱོང་བའི་འཇོག་སྒོམ་ནི་ངེས་ཤེས་སྐྱེས་པའི་ངང་ལ་སེམས་
དམིགས་པ་གཞན་ལ་ཡེངས་ཀྱིས་དོགས་པ་དང་རིག་པའི་ངར་ཤོར་དུ་དོགས་པ་
དང་དམིགས་ཡུལ་མ་བརྗེད་ཙམ་གྱི་དྲན་ཤེས་བསྟེན་ནས་གཡོ་མེད་དུ་འཇོག་པ་
ཙམ་མིན་པའི་འཇོག་ལུགས་ཁྱད་པར་བ་རང་དང་། དེ་ཡང་འཇོག་ཡུན་མི་རིང་
བར་ཡང་ཡང་དཔྱོད་པ་དང་། ཐོག་མར་དཔྱོད་པ་དང་འཇོག་པའི་བར་བར་དུ་
དཔྱོད་པའི་དཔྱོད་ཚུལ་གྱི་ཁྱད་པར་སོགས་ལེགས་པར་ཤེས་པ་ཞིག་གིས་བསྐྱང་
དགོས་ཀྱི། དེ་ལྟ་མིན་པར་ངེས་ཤེས་ཀྱི་རྒྱུན་སྐྱོང་བར་རློམས་ཀྱང་རློམས་པ་ཙམ་
དུ་ཟད་དོ།།

484 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངེས་ཤེས་ཀྱི་རྒྱུན་བསྐྱངས་པར་བསྒོམས་ནས། སྟོང་ཉིད་དམིགས་ཡུལ་
དུ་བཞག་པ་མ་བརྗེད་ཀྱང་ངེས་ཤེས་བསྐྱངས་པའི་ལྟ་བ་སྐྱོང་ཚུལ་དུ་མ་སོང་བའི་
འཚམས་དེ་རིག་དཀའ་བའི་ནོར་བ་ཡིན་གྱི། ངེས་ཤེས་སྐྱེས་པའི་ངང་ལ་
བསྒོམས་ཀྱང་སྟོང་ཉིད་ལ་དམིགས་པའང་ཤོར་ནས། རྟོགས་པ་གཞན་འཕྲོ་རྒྱུ་
ཅིའང་མེད་པར་འདི་ཡིན་མེད་ལ། ཧད་དེ་ལས་པ་ནི་ཐོག་མར་ངེས་ཤེས་སྐྱེས་
ཀྱང་དེའི་རྒྱུན་སྐྱོང་ལུགས་ཧྭ་ཤང་གི་སྒོམ་དུ་སོང་བ་ཁ་ནང་དུ་ཕྱོགས་ན་རིག་སླ་
ལ༣ དེར་མ་ཟད་ལྟ་ཐོག་ཏུ་བཞག་པར་བསྒོམ་པའི་ཚེའང་ཡིད་ངོར་སྣང་བ་གཞན་
གང་ཡང་མེད་པར་ནམ་མཁའ་དྭངས་པ་ལྟར་སྟོང་སང་ངེ་བ་ལ་སེམས་གསལ་
ངར་དང་ལྡན་པའི་ཉམས་འཆར་ཚུལ་བྱུང་བའི་ནམ་མཁའ་སྟོང་སང་འདྲ་བའི་
ཉམས་སྣང་དེ་ལ་སྟོང་ཉིད་རྟོགས་པར་འཁྲུལ་པའང་འབྱུང་སྟེ། འོན་ཀྱང་དེ་ནི་
སྟོང་ཉིད་ཇི་ལྟ་བུ་ཞིག་ཡིན་པ་དང་། སྟོང་ཉིད་ངེས་པའི་ངེས་ངོ་དང་སྣང་ངོའི་
ཁྱད་པར་སོགས་ཀྱི་གོ་བ་ཞིབ་པར་ཆགས་ནའང་འཁྲུལ་པ་དེ་ལྡོག་གོ །
ཡང་གང་ཟག་གི་བདག་མེད་རིགས་པས་དཔྱད་ནས་བསྒོམ་པའི་ཚུལ་
ལ༑ ང་ཞེས་བྱ་བའམ་བདག་ཅེས་བྱ་བ་རང་བཞིན་གྱིས་གྲུབ་ན་རང་གི་ལུས་ཀྱི་
སྤྱི་གཙུག་ནས་རྐང་མཐིལ་གྱི་བར་ལུས་ཀྱི་སྟོད་སྨད་བར་གསུམ་གང་ན་ཡོད།
ལུས་ཀྱི་ཕྱི་ན་ཡོད་དམ་ནང་ན་ཡོད། ཅེས་བཙལ་བས་དེ་དག་གང་ན་ཡང་འདུག་
པ་མ་རྙེད་པའི་ཚེ་ཅུང་ཟད་ཀྱང་གྲུབ་པ་མེད་དོ་སྙམ་དུ་ངེས་པ་དྲངས་ནས་དེའི་
ངང་ལས་འཇོག་པ་ནི་དཔྱོད་ཚུལ་ཤིན་ཏུ་སྐྱོན་ཅན་ཡིན་ཏེ། དེ་ལྟར་དཔྱད་པས་དེ་

ལྟ་ཁྲིད་མུན་སེལ་སྒྲོན་མེ། 485
དག་གང་དུའང་མ་རྙེད་པ་ཉིད་ཀྱི་མཐར་ཅུང་ཟད་ཀྱང་མ་གྲུབ་པར་འཛིན་ན་ནི་ང་
གཞི་མ་གྲུབ་པར་ལྟ་བའི་ལོག་ལྟ་ཡིན་པས་ལྟ་བ་སྐྱོང་བའི་མི་མཐུན་ཕྱོགས་རང་
ཡིན་ལ། ང་ལུས་ཀྱི་ཕྱི་ནང་གང་རུང་གཅིག་གི་འདི་འདྲ་ན་ཡོད་ཅེས་བྱ་བ་དང་
ལུས་ཀྱི་སྟོད་སྨད་བར་གསུམ་འདི་འདྲ་ཞིག་ན་འདུག་ཅེས་མ་རྙེད་ཀྱང་ང་ཡོད་
པར་ཚད་མས་གྲུབ་པའི་ཕྱིར་དང་ང་ཡོད་ན་ང་ཁོ་རང་གང་ལ་བརྟེན་ནས་འདོགས་
པའི་གདགས་གཞིའི་གསེབ་ནས་ཕྱི་ནང་སོགས་གང་རུང་གཅིག་ན་ཡོད་མི་
དགོས་པའི་ཕྱིར་རོ།།
ང་རང་བཞིན་གྱིས་ཡོད་ན། ལུས་ཀྱི་ཕྱི་ནང་དང་སྟོད་སྨད་བར་གསུམ་
གང་རུང་ན་ཡོད་དགོས་པ་ལ་དེ་དག་ན་མི་འདུག་པས་ང་རང་བཞིན་གྱིས་མེད་དོ་
སྙམ་དུ་བསྒོམ་པ་ཡིན་ན་ནི་ཤིན་ཏུ་མི་རིགས་ཏེ། ང་རང་བཞིན་གྱིས་གྲུབ་ན་གྲུབ་
ཚུལ་ཇི་ལྟར་ཡོད་ཅེས་དཔྱོད་པ་ནི། ཡོད་པ་ལ་གཅིག་དང་དུ་མར་ཁ་ཚོན་ཆོད་
པས་བདེན་པར་ཡོད་ན་ཡང་བདེན་པའི་གཅིག་དང་བདེན་པའི་དུ་མ་གང་རུང་དུ་
ཡོད་དགོས་པའི་ཕྱིར། དེ་གཉིས་གང་དུའང་མེད་ན་བདེན་པར་མེད་དགོས་ལ།
དེའི་ཕྱིར་གཅིག་དང་དུ་བྲལ་གྱི་རྟགས་ཀྱིས་བདེན་མེད་དུ་ངེས་པར་བྱེད་པ་ལྟར།
གྲུབ་ན་གྲུབ་ཚུལ་འདི་དང་འདི་གང་རུང་གཅིག་ཏུ་གྲུབ་དགོས་ཞེས་ཁ་ཚོན་ཆོད་
པ་ཞིག་གིས་བརྟག་པ་བྱས་ནས། གྲུབ་ཚུལ་དེ་དག་གང་དུའ ང་མ་རྙེད་ན་མེད་
པའི་ངེས་པ་སྐྱེ་བར་རིགས་ཀྱི། རང་བཞིན་གྱིས་གྲུབ་ཀྱང་གྲུབ་ཚུལ་དེ་དག་ཏུ་
ཡོད་མི་དགོས་པ་ལ། གྲུབ་ཚུལ་དེ་དག་ཏུ་མེད་པས་རང་བཞིན་གྱིས་མེད་པར་

486
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ངེས་ཤེས་འདྲེན་མི་ནུས་ལ། ང་རང་བཞིན་གྱིས་གྲུབ་ན་ང་ལུས་ཀྱི་ཕྱི་ནང་དང་
སྟོད་སྨད་བར་གསུམ་གང་རུང་ན་ཡོད་མི་དགོས་ཏེ། ང་རང་བཞིན་གྱིས་ཡོད་ན་
ང་རང་གི་ལུས་དང་རང་བཞིན་གྱིས་གཅིག་ཐ་དད་གང་རུང་དུ་ཡོད་དགོས་ལ།
ལུས་དང་རང་བཞིན་གྱིས་གཅིག་ཏུ་ཡོད་ན་དེ་དང་ཐ་དད་གཏན་མེད་ཀྱི་གཅིག་ཏུ་
ཡོད་དགོས་ཤིང་ལུས་དང་གཅིག་ཡིན་ན་དེའི་ཡོད་པ་ལུས་ཀྱི་ཆ་གང་ན་ཡོད་ཅེས་
དཔྱོད་པ་འབྲེལ་མེད་ཡིན་པའི་ཕྱིར་དང་། ལུས་དང་རང་བཞིན་གྱིས་ཐ་དད་ཡིན་
ནའང་ལུས་དང་འབྲེལ་མེད་དོན་གཞན་ཡིན་དགོས་ལ། ལུས་དང་འབྲེལ་མེད་
དོན་གཞན་ཡིན་ན་དེའི་ཡོད་པ་ལུས་ཀྱི་ཆ་གང་ན་ཡོད་ཅེས་དཔྱོད་པ་འབྲེལ་མེད་
ཆེན་པོར་འགྱུར་བའི་ཕྱིར་རོ།།
དེས་ན་དཔྱོད་ཚུལ་དེ་འདྲས་ངེས་པ་བསྐྱེད་ཐུབ་ན་ནི། ང་རང་བཞིན་
མེད་པར་བསྒྲུབ་པ་ལ་ལུས་ཀྱི་ཕྱི་ནའང་མེད་ནང་ནའང་མེད་པ་རྟགས་སུ་བཀོད་
པ་རྟགས་ཡང་དག་ཏུ་བྱ་དགོས་པས་དེ་འདྲའི་རྟགས་ཡང་དག་གི་ལྡོག་ཁྱབ་
སོགས་བསྒྲུབ་ཚུལ་ཇི་ལྟར་ཡིན་བསམ་པར་བྱ་དགོས་སོ། །དེ་བས་ན་གདུལ་བྱ་
དབང་རྟུལ་དཔྱད་པ་བྱེད་ཚུལ་གཏན་ནས་ཤེས་མི་ནུས་ཤིང་བླ་མའི་ཚིག་ལ་ཡིད་
ཆེས་ཀྱི་དད་པ་ཡོད་པ་ལ་དགོས་པའི་དབང་གིས་དམ་བཅའ་ཡིད་དཔྱོད་ཀྱིས་
སྐྱོང་ཚུལ་ཙམ་ཞིག་སྟོན་ན་མ་གཏོགས། ལྟ་བའི་ངེས་ཤེས་སྐྱོང་ན་ངེས་ཤེས་
རིགས་པ་ལྟར་སྣང་ལས་སྐྱེ་བ་མི་འཐད་པས་དཔྱོད་ཚུལ་ཡང་དག་ཏུ་སོང་བ་ཞིག་
དགོས་སོ། །འདི་འདྲ་བའི་དཔྱོད་ཚུལ་ལྟར་སྣང་གང་བྱུང་བྱུང་ནི་རྗེ་ཐམས་ཅད་

ལྟ་ཁྲིད་མུན་སེལ་སྒྲོན་མེ། 487
མཁྱེན་པས་གང་ཟག་གི་བདག་མེད་པའི་ལྟ་བ་སྐྱོང་བ་ལ། གནད་བཞི་ཚང་
དགོས་པར་གསུངས་པའི་ལམ་བཟང་པོ་བོར་ནས་རང་དགར་བོད་ཀྱི་བསམ་
གཏན་པ་རྣམས་ཀྱི་ཁ་བརྒྱུགས་ལ་འབྲངས་པ་ལས་བྱུང་བ་ཡིན་པས་གནད་བཞི་
ཚང་དགོས་པར་གསུངས་པའི་གནད་གཉིས་པ་དེ་ཤེས་པར་བྱས་ནས་དཔྱོད་ཚུལ་
ཡང་དག་ལ་བརྟེན་ནས་སྐྱེས་པའི་ཚད་མའི་ངེས་པ་དྲངས་ཏེ་གདོད་ངེས་ཤེས་
བསྐྱངས་པར་བྱའོ།།
དེ་བཞིན་དུ་ངའི་ཁ་དོག་ཇི་ལྟ་བུ་ཞིག་འདུག་དབྱིབས་ཇི་ལྟ་བུ་ཞིག་འདུག་
ཅེས་དཔྱོད་པ་སོགས་ཀྱང་དཔྱོད་ཚུལ་ལྟར་སྣང་རང་འབའ་ཞིག་ཡིན་ཏེ། རང་གི་
ལུས་ཀྱི་ཁ་དོག་སྔོ་སངས་དང་དཀར་ཤམ་དང་ལུས་དབྱིབས་རིང་བ་དང་ཆུ་ཞེང་
གབ་པ་སོགས་ཇི་ལྟར་ཡོད་པ་དེ་ངའི་ཁ་དོག་དང་དབྱིབས་ལ་སོགས་པ་ཡིན་གྱི།
དེ་དག་ངའི་ཁ་དོག་དང་དབྱིབས་སུ་འཇོག་མི་ཐུབ་ན་ཤིང་རྟ་དང་བུམ་པ་སོགས་
ཀྱི་དབྱིབས་དང་ཁ་དོག་གི་མཚན་གཞི་གཟུང་རྒྱུ་མི་རྙེད་ཅིང་། ངའི་ལག་པ་ན་
བས་ང་ན་བ་སོགས་སུའ ང་བཞག་མི་ཐུབ་པས་ཐ་སྙད་ཐམས་ཅད་ལ་སྐུར་བ་
འདེབས་དགོས་པར་འགྱུར་བའི་ཕྱིར་ངའི་ཁ་དོག་དང་དབྱིབས་འདི་ལྟ་བུ་ཞིག་
འདུག་ངོས་གཟུང་རྒྱུ་མི་འདུག་གོ་སྙམ་དུ་འཛིན་པ་ནི་སྒྲ་རྟག་འཛིན་རྟོག་པ་དང་
མཚུངས་པའི་ལོག་ཤེས་ཡིན་པས་དེ་འདྲ་ཆེད་དུ་གཉེར་ནས་བསྒོམ་པ་ལས་ཐ་
ཆད་པ་ཅི་ཞིག་འབྱུང་བར་འགྱུར། ང་ནི་སྔོ་བསངས་སོ་ང་ནི་སྒུར་པོའོ་རིང་པོའོ་
མཛེས་པའོ་སྙམ་པ་སོགས་སུ་འཛིན་པ་བློ་ལྷན་སྐྱེས་ལའང་ཡོད་པར་མྱོང་བས་

488
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གྲུབ་བཞིན་དུ། ངའི་ཁ་དོག་དང་དབྱིབས་ཇི་ལྟ་བུ་ཞིག་ཏུ་འདུག་སེམས་སུ་
བཅུག་པའི་ཚེ་འདི་ལྟར་འདུག་སྨྲ་རྒྱུ་མ་བྱུང་ན་ནི་འཇིག་རྟེན་གྱི་ཐ་སྙད་ལ་ཡང་མ་
བྱང་བའི་རྨོངས་པའམ། ཡང་ན་ཡིད་ལ་ཤར་ཡང་སྤྱི་ན་བཞད་གད་དུ་འགྱུར་
གྱིས་དོགས་ནས་ངག་ཏུ་སྨྲ་མ་ནུས་པ་གང་རུང་ཞིག་ཏུ་གདོན་མི་ཟ་བའི་ཚད་མས་
མ་རྙེད་པ་མིན་ནོ།།
དེ་དག་དཔྱོད་ཚུལ་ཡང་དག་ཡིན་པའི་དབང་དུ་བྱས་ནའང་ལུས་ཀྱི་ཕྱི་
ནང་སོགས་གང་ནའང་མི་འདུག་གོ་སྙམ་པ་དང་ཁ་དོག་དང་དབྱིབས་ལ་སོགས་
པ་ཇི་ལྟ་བུ་ཞིག་ཏུའང་མ་གྲུབ་བོ་སྙམ་དུ་བསྒོམ་པ་ནི་གང་ཟག་རང་བཞིན་མེད་
པར་བསྒྲུབ་པའི་རྟགས་ཀྱི་ཕྱོགས་ཆོས་བསྒོམས་པར་འགྱུར་གྱི་གང་ཟག་རང་
བཞིན་མེད་པ་བསྒོམས་པར་ག་ལ་འགྱུར། དེ་བཞིན་དུ་རིགས་པ་ཡང་དག་གིས་
དཔྱད་པའི་ཚེའང་ཕུང་པོ་དང་རང་བཞིན་གྱིས་གཅིག་དང་ཐ་དད་གང་དུའང་མ་
གྲུབ་བོ་སྙམ་དུ་བསྒོམས་པ་དང་། བདག་དང་གཞན་དང་གཉིས་ཀ་དང་རྒྱུ་མེད་
ལས་སྐྱེ་བ་མེད་དོ་སྙམ་དུ་བསྒོམ་པ་སོགས་ནི་གང་ཟག་དང་ཆོས་ཀྱི་བདག་མེད་
གཏན་ལ་འབེབས་པའི་རྟགས་ཀྱི་ཕྱོགས་ཆོས་བསྒོམ་པ་ཡིན་གྱི་བདག་འཛིན་
གཉིས་དང་འཛིན་སྟངས་འགལ་བའི་བདག་མེད་བསྒོམ་པ་མ་ཡིན་ཏེ། སྒྲ་བྱས་
པར་བསྒོམ་པ་སྒྲ་རྟག་འཛིན་རྟོག་པ་དང་འཛིན་སྟངས་དངོས་སུ་འགལ་བའི་སྒྲ་མི་
རྟག་པ་བསྒོམ་པ་མིན་པ་བཞིན་ནོ། །དེས་ན་དེ་དག་བསྒོམ་པ་ནི་ལྟ་བ་སྐྱོང་བ་མ་
ཡིན་ནོ།།

489
ལྟ་ཁྲིད་མུན་སེལ་སྒྲོན་མེ།
ཡང་དཔྱད་པ་བྱས་པའི་རྗེས་སུ་ངེས་ཤེས་སྐྱེས་པའི་ངང་ལ་འཇོག་པའི་
ལྟ་བ་དངོས་གཞི་སྐྱོང་ལུགས་ལ། གང་ཟག་ཅེས་བྱ་བ་རང་བཞིན་གྱིས་གྲུབ་པ་
ཅུང་ཟད་ཀྱང་མེད་ཀྱི་རྟོག་པས་བཏགས་པ་ཙམ་དུ་ཟད་དོ་སྙམ་དུ་བསྒོམ་པ་དང་།
ལུས་ལ་སོགས་པ་གཞན་རྣམས་ཀྱང་དེ་ལྟར་བསྒོམ་པ་ནི་མ་ཡིན་དགག་ཀུན་རྫོབ་
ངེས་ཡུལ་དུ་བྱས་ནས་སྐྱོང་བ་ཡིན་པས་སྐྱོང་ལུགས་ལེགས་ན་རྗེས་ཐོབ་སྒྱུ་མ་ལྟ་
བུའི་སྐྱོང་ལུགས་སུ་འགྲོར་རུང་བ་ཙམ་ཡིན་གྱི། མཉམ་གཞག་གི་ལྟ་བ་སྐྱོང་
ལུགས་ཀྱི་ཕྱོགས་ཙམ་ནའང་མེད་དེ། རིག་ཤེས་ཀྱི་ངེས་ཡུལ་དུ་གང་སོང་བ་དང་
དོན་དམ་བདེན་པར་གང་སོང་བ་དེ་མེད་དགག་ཡིན་དགོས་པའི་ཚུལ་གོང་དུ་
བཤད་ཟིན་པ་ལྟར་ཡིན་པས་ཀུན་རྫོབ་ཀྱི་ངེས་ཤེས་བསྒོམ་པ་གནས་ལུགས་
བསྒོམ་པར་འཁྲུལ་པ་ནི་ཐལ་རང་གང་གིའང་ལུགས་ལས་གོལ་བའི་ནོར་བ་མི་
འཚམ་པ་སྟེ། འདི་འདྲ་བའང་རྗེ་ཐམས་ཅད་མཁྱེན་པས་རིགས་ཤེས་ཀྱི་རིག་ངོ་
དང་གནས་ལུགས་རྟོགས་པའི་མཉམ་གཞག་གི་ངོར་ཡུལ་དུ་སོང་བ་ནི་མེད་
དགག་ཁོ་ན་ཡིན་པར་རྒྱས་པར་བསྒྲུབ་པའི་ཚུལ་གོང་དུ་སྨོས་པ་དེ་ལྟ་བུ་དག་
བཤད་པ་བྱེད་པའི་ཚེ་ཚིག་ཏུ་ལན་དུ་མར་བརྗོད་ཀྱང་། ཉམས་ལེན་བྱེད་པར་
བསྒོམ་པའི་ཚེ་དེ་དག་ཁྱད་དུ་བསད་ནས་བོད་ཀྱི་ལྟ་བ་སྐྱོང་བའི་གདམས་ངག་ཏུ་
བྱས་པ་སྔ་མ་ཁ་ཅིག་དང་བསམ་གཏན་པ་སྔ་མ་ཁ་ཅིག་གི་ཟེར་སྒྲོས་ཀྱི་རྗེས་སུ་
འབྲངས་པ་ལས་བྱུང་བར་ཤེས་པར་གྱིས་ཤིག །
ཡང་ཁ་ཅིག་སེམས་འདི་ཁ་དོག་དང་དབྱིབས་གང་དུ་གྲུབ་འདུག་ལེགས་

490
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པར་བརྟགས་པའི་ཚེ་དེ་དག་གང་དུ་ཡང་མ་གྲུབ་པར་མཐོང་བ་དེ་ཉིད་སེམས་
མཐོང་བ་ཡིན་ཞེས་ཟེར་བ་ནི། རྭ་རྣོ་ལ་རིང་བ་དེ་ཉིད་བོང་བུའི་མགོ་ལ་ཡོད་དམ།
རྟའི་མགོ་ལ་ཡོད་བརྟགས་པ་ན་དེ་གཉིས་ཀ་ལ་མི་འདུག་པར་མཐོང་བ་དེ་རྭ་
མཐོང་བ་ཡིན་པར་འདོད་པ་དང་ཁྱད་པར་མེད་ལ། ཡང་བསམ་གཏན་པ་ཁ་ཅིག་
སེམས་དེ་གཉིས་གང་དུ་འདུག་བརྟགས་པས་དེ་གཉིས་གང་དུའང་མ་རྙེད་པ་ན་
དེ་ཉིད་ཀྱི་ཕྱིར་སེམས་ཞེས་བྱ་བ་ཅུང་ཟད་ཀྱང་གྲུབ་པ་མེད་དོ་སྙམ་དུ་བསྒོམ་པར་
འདོད་པ་ནི། ཁྱི་དེ་ཉིད་སེང་གེར་ཡོད་དམ་ཝར་ཡོད་བརྟགས་པས་དེ་གཉིས་
གང་དུའང་མེད་པར་ངེས་པ་ན་དེའི་ཕྱིར་ཁྱི་ཞེས་བྱ་བ་ཅུང་ཟད་ཀྱང་གྲུབ་པ་མེད་
དོ་སྙམ་དུ་བསྒོམ་པ་དང་འདྲ་སྟེ། རྒྱུ་མཚན་ཕྱིན་ཅི་ལོག་ལ་བརྟེན་ནས་ཐ་སྙད་ལ་
 སྐུར་འདེབས་ཀྱི་ཆད་ལྟ་བསྒོམ་པའོ། །དེ་བཞིན་དུ་དེ་ལྟར་དཔྱད་པས་སེམས་ཁ་
དོག་དང་དབྱིབས་གང་དུའང་མ་རྙེད་པ་དེ་ཉིད་སེམས་ཀྱི་གནས་ལུགས་རྙེད་པར་
འདོད་པ་ཡང་ཁྱི་སེངྒེ་དང་ཝ་གང་དུའང་མ་རྙེད་པ་དེ་ཁྱིའི་གནས་ལུགས་རྙེད་
པར་འདོད་པ་དང་ཁྱད་པར་མེད་དོ།།
ཡང་སེམས་ཀྱི་ཁ་དོག་ཇི་ལྟ་བུ་དབྱིབས་ཇི་ལྟ་བུ་ལུས་ཀྱི་ཕྱི་ནང་གང་ན་
ཚུལ་ཇི་ལྟར་གནས་ཞེས་བལྟས་པ་ན། དེ་དག་གང་དུ་ཡང་མ་རྙེད་པའི་ཚེ་དེ་ཉིད་
ཀྱི་ཕྱིར་སེམས་རང་བཞིན་གྱིས་གྲུབ་པ་མེད་དོ་སྙམ་དུ་ངེས་ཤེས་བསྐྱེད་ནས་དེའི་
ངང་ལ་འཇོག་པར་འདོད་པ་ཡང་ལོག་པའི་ལམ་གསལ་བར་བྱེད་པ་སྟེ། མ་རྙེད་
པའི་ཚུལ་དེ་ནི་སེམས་གཟུགས་དང་ལུས་ཅན་དུ་མ་རྙེད་པར་འདུག་ལ་སེམས་

491
ལྟ་ཁྲིད་མུན་སེལ་སྒྲོན་མེ།
བེམ་པོར་མ་གྲུབ་པའི་རྟགས་ལ་བརྟེན་ནས་སེམས་སེམས་སུ་རང་བཞིན་གྱིས་
གྲུབ་པས་སྟོང་པའི་ངེས་ཤེས་ཇི་ལྟར་སྐྱེ་བ་སྨྱོས་ཤིག །འདི་ནི་ཁྱབ་པ་ཕྱིན་ཅི
ལོག་ཏུ་ངེས་པའི་རྟགས་ལ་བརྟེན་ནས་བསྒྲུབ་བྱ་བྱ་ལ་ཚད་མའི་ངེས་པ་སྐྱེ་བར་
འདོད་པ་སྟེ། འདི་ལྟ་བུ་ཡང་རྗེ་ཐམས་ཅད་མཁྱེན་པས་ཆོས་ཀྱི་བདག་མེད་
རིགས་པ་ཡང་དག་ལ་བརྟེན་ནས་བསྒོམ་ཚུལ་རྒྱས་པར་གསུངས་པ་བོར་ནས་
བོད་བསྒོམ་རིགས་པའི་ལམ་བཏང་བ་དག་གི་ཚིག་རྗེས་སུ་འབྲངས་པ་ལས་བྱུང་
བ་ཤེས་པར་བྱའོ།།
གཞན་ཡང་སེམས་ཁ་དོག་དང་དབྱིབས་ལ་སོགས་པར་མ་རྙེད་པ་དེ་རང་
བཞིན་སྟོང་པ། སེམས་གང་ནས་འོངས་པ་དང་། གང་ནི་གནས་པ་དང་། གང་
དུ་འགྲོ་བའི་གཞི་བརྟགས་ན་ཅུང་ཟད་ཀྱང་མེད་པས་གཞི་མེད་རྩ་བྲལ་ཡིན་ཀྱང་
སེམས་ཀྱི་རང་མདངས་མ་འགགས་པ་གསལ་ཙམ་རིག་ཙམ་ཤེལ་སྒོང་ལྟ་བུ་ད་
ལྟའི་ཤེས་པ་སོ་མའི་ངོ་བོ་ལ་ཆེར་གྱིས་བལྟ་བ་ནི་མཚན་ཉིད་གསལ་བ། རྣམ་
རྟོག་འཕྲོ་བ་དང་བྲལ་ཞིང་རྣམ་རྟོག་གིས་མ་བཅོས་མ་བསླད་པ་ནི་ངོ་བོ་མ་བཅོས་
པ་སྟེ། དེ་ལྟར་སེམས་ཁྱད་པར་གསུམ་ལྡན་ངེས་པར་བྱས་ནས་དེ་ཉིད་ལ་འཇོག་
བ་ཡང་ཆོས་ཀྱི་བདག་མེད་མཉམ་གཞག་ཏུ་བསྒོམ་ཚུལ་ལོག་པར་སྨྲ་བ་ཡིན་
ཏེ༑ དེ་འདྲ་བའི་སེམས་ཁྱད་པར་གསུམ་ལྡན་དུ་ངེས་པའི་ངེས་ཤེས་བསྐྱངས་
པར་བྱས་ཀྱང་ངེས་ཡུལ་ཀུན་རྫོབ་ཡིན་པས་ཀུན་རྫོབ་བསྒོམ་པའི་སྒོམ་ཡིན་གྱི་དོན་
དམ་ངེས་པའི་ལྟ་བ་མཉམ་གཞག་ཏུ་སྐྱོང་ཚུལ་ག་ལ་ཡིན། སེམས་ཀྱི་ངོ་བོ་མ་

402 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
བཅོས་པ་ཞེས་པ་འཕགས་པ་ཀླུ་སྒྲུབ་ཡབ་སྲས་ཀྱིས་གསུངས་པའི་མ་བཅོས་ཚུལ་
ནི༑ རང་བཞིན་དག་ནི་བཅོས་མིན་དང་། ཞེས་གསུངས་པའི་དོན་འགྲེལ་ཆེན་
དག་དང་རྩ་ཤེའི་རྣམ་བཤད་ཆེན་མོར་གསུངས་པ་ལྟར་ཡིན་གྱི་རྣམ་རྟོག་གིས་མ་
བཅོས་པ་ལ་བྱེད་པ་ག་ལ་ཡིན། རྣམ་རྟོག་གིས་མ་བཅོས་པའི་དོན་ཡང་གང་ལ་
བྱེད། སེམས་ཁ་དོག་དང་དབྱིབས་ལ་སོགས་པ་གང་དུའང་མ་རྙེད་པའི་ངང་
ལ་བཞག་པ་ན་རྣམ་རྟོག་དེ་ལས་གཞན་དུ་འཕྲོ་བའི་དབང་གིས་མ་བསྐྱོད་པར་
ལྷན་ནེ་གནས་པ་ཙམ་ལ་རྣམ་རྟོག་གིས་མ་བཅོས་པར་བྱེད་ན་ནི་དེ་འདྲའི་བཅོས་
མིན་སེམས་ཀྱི་ངོ་བོ་ཡིན་ཚུལ་མཁས་པའི་བཞད་གད་ཀྱི་གནས་ཡིན་ལ། རྣམ་
རྟོག་གིས་མ་བཅོས་པའི་དོན་རྣམ་རྟོག་གིས་མ་བཏགས་པ་ལ་བྱེད་ན་ནི་རྣམ་རྟོག་
གིས་མ་བཏགས་པའི་ཆོས་མི་སྲིད་པས་ཐལ་འགྱུར་བའི་ལྟ་བའི་གོལ་ས་མཐར་
ཐུག་པའོ། །བདེན་འཛིན་གྱི་རྣམ་རྟོག་གིས་བཟུངས་པ་ལྟར་མ་གྲུབ་པའི་སེམས་
ཀྱི་ངོ་བོ་བདེན་འཛིན་གྱི་རྣམ་རྟོག་གིས་མ་བཅོས་པ་ལ་བྱེད་དོ་སྙམ་ན། དེ་ནི་
རིགས་མོད་ཀྱི། བདེན་འཛིན་གྱི་རྣམ་རྟོག་གིས་བཟུངས་པ་ལྟར་མ་གྲུབ་སྙམ་པ་
ཙམ་གྱིས་ངེས་ཤེས་སུ་མི་འགྱུར་བའི་དོན་དམ་དཔྱོད་བྱེད་ཀྱི་རིགས་པ་ཡང་དག་
ལ་བརྟེན་ནས་ངེས་ཤེས་དེ་སྐྱེས་དགོས་ལ། སེམས་ཁ་དོག་དང་དབྱིབས་ལ་
སོགས་པ་གང་དུ་འདུག་འཚོལ་བ་ནི་དོན་དམ་དཔྱོད་བྱེད་ཀྱི་རིགས་པ་ལྟ་ཞོག་
ཀུན་རྫོབ་དཔྱོད་བྱེད་ཀྱི་རིགས་པ་ཡང་དག་ཀྱང་མིན་པའི་དཔྱོད་ཚུལ་ཕྱིན་ཅི་ལོག་
རང་ཡིན་པས་དེ་ལྟར་བཙལ་བས་དེ་དག་གང་དུའང་མ་རྙེད་པ་དེས་བདེན་འཛིན་

ལྟ་ཁྲིད་མུན་སེལ་སྒྲོན་མེ། 493
གྱི་རྣམ་རྟོག་གིས་བཟུངས་པ་ལྟར་མ་གྲུབ་པར་ངེས་ཤེས་འདྲེན་པར་ག་ལ་ནུས།
གཞན་ཡང་ཚུལ་འདི་ནི་རྗེ་འབྲོག་མི་ནས་བརྒྱུད་པའི་མན་ངག་གིས་
འཁྲིད་པའི་རྒྱུད་གསུམ་གྱི་བཀྲི་བའི་སྐབས་སུ། ལྟ་བས་སྤྲོས་པ་བཅད་པའི་ཕྱིར་
ཀུན་གཞི་རྒྱུ་རྒྱུད་ལ་འཁོར་འདས་དབྱེར་མེད་དུ་བསྒོམ་པ་ཞེས་འབྱུང་བའི་ལྟ་བ་
འཁོར་འདས་དབྱེར་མེད་ཀྱི་སྤྱོད་ཚུལ་ལ། སེམས་རང་གི་ངོ་བོར་གྲུབ་ཙམ་ནས་
གསལ་བ་མི་འདོར་བ་གསལ་བ་སེམས་ཀྱི་མཚན་ཉིད། གསལ་བ་དེའང་
བརྟགས་ན་རིགས་ཁ་དོག་དབྱིབས་སོགས་གང་དུའང་མི་རྙེད་དེ་རང་བཞིན་གྱིས་
སྟོང་པས་གསལ་བར་བཙལ་བས་མ་རྙེད་པ་ལ་རང་བཞིན་སྟོང་པ་ཞེས་བྱ་ལ། དེ་
ལྟ་བུའི་གསལ་བའི་དུས་ཉིད་ན་སྟོང་ལ། སྟོང་བའི་དུས་ཉིད་ན་གསལ་བས་
གསལ་སྟོང་གཉིས་སོ་སོར་དབྱེར་མེད་པ་དེ་ལ་དབྱེར་མེད་ཟུང་འཇུག་བརྗོད་
བྲལ་བཅོས་མིན་སེམས་ཀྱི་ངོ་བོ་ཞེས་བྱ་སྟེ། དེ་ལྟར་ཐག་བཅད་ནས་དེའི་ངང་ལ་
མ་ཡེངས་པར་འཇོག་གོ་ཞེས་འབྱུང་བ་དེ་ཉིད་ཀྱི་བརྡ་ཆད་སོར་བཞག་ནས། རྗེ་
བླ་མའི་ཐལ་འགྱུར་བའི་ལྟ་བ་སྐྱོང་ཚུལ་དུ་མི་སྨྲ་བར་གདམས་ངག་ཐམས་ཅད་ཀྱི་
བརྡ་ཆད་ཕར་བསྲེ་ཚུར་བསྲེའི་བློ་བཟོ་སྣ་ཚོགས་པས་གདམས་ངག་སོ་སོའི་རང་
རང་གི་ཐུན་མོང་མ་ཡིན་པའི་ཐ་སྙད་ཐམས་ཅད་ཆལ་ཆོལ་དུ་བཏང་ནས་གང་
ལའང་ཡིད་བརྟན་མི་རུང་བར་མ་བྱེད་ཅིག །རྗེ་ཐམས་ཅད་མཁྱེན་པའི་ལྟ་བ་སྐྱོང་
བའི་ལྷག་མཐོང་ལ་སོགས་པའི་མན་ངག་ལ་ནི་དེ་འདྲའི་ཐ་སྙད་གཏན་མེད་ཅིང་
མི་གསུང་ངོ༌།།

494
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
གཞན་ཡང་སེམས་གང་ནས་འོངས་པ་དང་། གང་དུ་གནས་པ་དང་།
གང་དུ་འགྲོ་བ་བཙལ་ན་མི་རྙེད་པའང་། སེམས་སྐད་ཅིག་ཕྱི་མ་སྔར་མ་སྐྱེས་
ཤིང་སྐྱེ་བ་ལ་མངོན་དུ་ཕྱོགས་པ་རྣམས་གནས་འདི་འདྲ་ཞིག་ནས་ཚུལ་འདི་ལྟར་
འབྱུང་བ་ཁྱི་ཚང་ནས་འབྱུང་བ་ལྟ་བུ་དང་། སྐྱེས་ནས་མ་འགགས་པ་རྣམས་གང་
སེམས་
དུ་གནས་པས་གནས་ཚུལ་རྒྱལ་པོ་གདན་ཐོག་ཏུ་གནས་པ་ལྟ་བུ་དང༌། 
སྐད་ཅིག་སྔ་མ་རྣམས་འགགས་ནས་འགྲོ་བ་ན་གང་དུ་འགྲོ་བའི་གནས་དང་འགྲོ་
ཚུལ་བྱི་བ་ཁུང་དུ་འཇུག་པ་ལྟ་བུའི་འགྲོ་ཚུལ་ནི་སེམས་ལུས་ཅན་མ་ཡིན་པས་ཐ་
སྙད་དུའང་སུ་ཞིག་གིས་རྙེད་པར་འགྱུར། དེ་ལྟ་བུ་མ་རྙེད་པ་ཙམ་གྱིས་སེམས་
བརྟགས་ན་སྐྱེ་འགགས་གནས་གསུམ་དང་བྲལ་བར་ངེས་མི་ནུས་ཏེ། དེ་ཙམ་
ཞིག་གྲུབ་ཀྱང་། སེམས་རང་གྲུབ་དུས་ལས་དུས་གཉིས་པར་མི་སྡོད་པར་ཞིག་
ནས་འགྲོ་བ་དང་། རང་དུས་ན་གནས་པ་དང་། རྒྱུ་རྐྱེན་ཚོགས་པ་ལས་སྔར་མེད་
གསར་དུ་འབྱུང་བའི་སྐྱེ་འགགས་གནས་གསུམ་རང་བཞིན་གྱིས་གྲུབ་པའི་དོགས་
པ་མི་ཆོད་པའི་ཕྱིར་རོ། །གཞན་དུ་མདོ་སེམས་ལ་སོགས་པའི་དངོས་སྨྲ་བ་དེ་
དག་གིས་ཀྱང་སེམས་བརྟགས་ན་སྐྱེ་འགགས་གནས་གསུམ་དང་བྲལ་བར་ངེས་
པར་ཐལ་ལོ།།
གཞན་ཡང་འདི་དག་ནི་བཤད་མ་ཐག་པའི་གདམས་ངག་དེ་ཉིད་ལས།
སྣང་བ་སེམས། སེམས་སྒྱུ་མ། སྒྱུ་མ་སེམས་རང་བཞིན་མེད་པར་བསྒྲུབ་པ་
གསུམ་དུ་མཛད་ནས། སྒྱུ་མ་རང་བཞིན་མེད་པར་བསྒྲུབ་པ་ལ་རྩབ་དང་ཡན་

495
ལྟ་ཁྲིད་མུན་སེལ་སྒྲོན་མེ།
ལག་གི་དཔེ་བཞིས་བསྒོམ་པའི་སྐབས་སུ། སྐད་ཅིག་སྔ་མ་སྔ་མ་ལ་མ་བརྟེན་
པར་ཕྱི་མ་ཕྱི་མ་མི་འབྱུང་བ་ས་འགག་པ་མེད་པ། སྔ་མའི་དངོས་པོ་དེ་ཕྱི་མའི་
དངོས་པོར་འཕོས་པ་མེད་པས་སྐྱེ་བ་མེད་པ། དེས་ན་དབུས་སུ་ཡང་གནས་པ་
མེད་པས་སྐྱེ་འཇིག་འགྲོ་འོང་ཐོག་མཐའ་དབུས་མེད་པའི་ཕྱིར་སྒྲོ་སྐུར་གྱི་མཐའ་
ལས་གྲོལ་བའོ་ཞེས་ངེས་ཤེས་བསྐྱེད་ནས་དེའི་ངང་ལ་གཡོ་མེད་དུ་འཇོག་པ་
དང༌། རྗེས་བསྔོ་བ་དང་སྨོན་ལམ་གྱིས་རྒྱས་འདེབས་དེ་མ་རྟོགས་པའི་སེམས་
ཅན་ལ་སྙིང་རྗེ་བསྒོམ་པ་སོགས་དང་། དཔེ་དོན་རྣམས་དོན་བཞིན་སྟོན་པའི་
གསུང་རབ་བལྟ། གནས་གྲོགས་ལོངས་སྤྱོད་ཐམས་ཅད་རྨི་ལམ་སྒྱུ་མ་ལྟར་དྲན་
པར་བྱེད། ཅེས་སོགས་རྒྱས་པར་འབྱུང་བ་དག་དང་མཐུན་པ་ཙམ་དུ་ཟད་ཀྱི། རྗེ་
ཐམས་ཅད་མཁྱེན་པས་ཐལ་འགྱུར་བའི་དོན་དམ་དཔྱོད་བྱེད་ཀྱི་རིགས་པ་ཡང་
དག་ལ་བརྟེན་ནས་འགྲོ་འོང་གནས་གསུམ་རང་བཞིན་མེད་པར་གཏན་ལ་
འབེབས་ཚུལ་གྱི་ལུགས་དང་མཐུན་པར་མི་སྣང་ལ། ལུགས་འདི་ལ་ནི་རྩ་ཤེའི་
རིགས་པ་ཕྲ་མོ་རྣམས་ངེས་ནས་དེ་ཉམས་ལེན་གྱི་དུས་སུ་དྲན་པ་ཞིག་དགོས་སོ།།
ཡང་བྱང་ཆུབ་སེམས་དཔའ་ཟླ་བ་རྒྱལ་མཚན་ནས་བརྒྱུད་པའི་དབུ་མའི་
ལྟ་ཁྲིད་ཀྱི་ཡི་གེ་སྔ་མ་འགའ་ཞིག་ཏུའང་འདས་པའི་རིག་པ་ནི་འཁོར་བ་ཐོག་མ་
མེད་པ་ནས་ཁ་སང་ཡན་ཆད་ཀྱི་རིག་པ་རྣམས་ཡིན་ཏེ། བདེན་པར་མེད། ཡོད་
ན་ཇི་ལྟར་ཡོད། ཕྱོགས་འགའ་ཞིག་ན་མར་བྱེད་དེ་འགྲོ་ཞིང་ཡོད་དམ། ཕུང་
པོར་སྤུངས་ནས་ཡོད་དམ། ཕད་བུ་ལྟ་བུ་འགའ་ཞིག་གི་ནང་ན་སྡིངས་ཡོད་དམ།

96
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཁྱིམ་མཚེས་ལ་བཅོལ་ཏེ་ཡོད་དམ། ཁུར་དུ་མི་ཐེག །དེས་ན་བདག་གང་དུའང་
མེད་དེ་འདས་པའི་རིག་པ་འགགས་ནས་མེད་པའོ། །ཞེས་པ་དང༌། དེ་བཞིན་དུ་
སང་ཉིན་ཕན་ཆད་ཀྱི་རིག་པ་མ་སྐྱེས་པ་དང་། དེ་རིང་གིས་རིག་པ་མི་གནས་
ཚུལ་ལ་ཡང་སྦྱར་ཏེ། བསྒོམ་པར་སྨྲ་བ་ཡང་རིག་པ་ཡོད་ན་ལུས་ཅན་དུ་ཡོད་
དགོས་པའི་དཔྱོད་ལུགས་སུ་འདུག་པས་དེ་འདྲའི་དཔྱོད་ཚུལ་ལ་སྙིང་པོ་ག་ལ་
ཡོད།
གཞན་ཡང་སེམས་ལ་དཔྱོད་ཚུལ་དེ་འདྲ་དང་མ་བཅོས་སོ་མའི་ངང་ལ་
འཇོག་པ་སོགས་ཀྱི་དོན་དང་ཐ་སྙད་གཉིས་ཀའང་། རྫོགས་ཆེན་ཨ་རོའི་མན་
ངག་ལས། སྣང་བ་སེམས་སུ་ཐག་བཅད། སེམས་ཉིད་སྟོང་པར་ཐག་བཅད།
སྟོང་པ་གཉིས་མེད་ཟུང་འཇུག་ཏུ་ཐག་བཅད། གཉིས་མེད་རང་གྲོལ་བདེ་བ་ཆེན་
པོར་ཐག་བཅད། ཅེས་པའི་སེམས་ཉིད་སྟོང་པར་ཐག་གཅོད་ལུགས་ལ། སེམས་
ཉིད་དེ་དང་པོ་རང་གང་ནས་འབྱུང་བལྟ། བར་དུ་ལུས་ཀྱི་མགོ་མཇུག་བར་
གསུམ་གང་ན་གནས་པ་དང་། ཁ་དོག་དང་དབྱིབས་དང་ཆེ་ཆུང་གི་ཚད་ལ་
སོགས་པ་ཇི་ལྟར་འདུག་བལྟ། དེ་ལྟར་བཙལ་བས་གང་དུའང་མ་གྲུབ་འདུག་
སྙམ་ན་ཚོལ་མཁན་རང་དང་ཅིའང་མི་འདུག་སྙམ་པའི་བློ་དེ་རང་ཡང་དེ་ལྟར་
བལྟས་པས་མ་རྙེད་པ་ན། རང་སྟོང་ལ་བཟོ་བཅོས་བྱས་མེད་པར་ཤེས་ནས་མ་
བཅོས་སོ་མའི་ངང་ལ་གཡོ་མེད་དུ་འཇོག་པ་ཞིག་གནད་དུ་ཆེ་སྟེ། དེས་ན།
འདས་པའི་སེམས་ནི་ནམ་མཁའི་བྱ་རྗེས་འདྲ། །ད་ལྟའི་སེམས་ནི་བར་སྣང་སྟོང་

487
ལྟ་ཁྲིད་མུན་སེལ་སྒྲོན་མེ།
པ་འདྲ། །མ་འོངས་སེམས་ནི་རྩིས་མེད་མུན་པ་འདྲ། །དུས་གསུམ་སྐྱེ་འགག་
མེད་པར་ཤེས་པར་བྱ། །ཞེས་སོགས་འབྱུང་བ་དང་ཁྱད་ཅིའང་མེད་ཅིང་།
གཞན་ཡང་བོད་ཀྱི་བསམ་གཏན་པ་སྔ་ཕྱི་མང་པོས་སྦྱར་བའི་འཁྲིད་ལུགས་མི་
འདྲ་བ་ཆལ་ཆོལ་དུ་མ་ཞིག་ལ་རླུང་ལྟར་གྲགས་པའི་བརྡ་ཆད་ཡིན་གྱི། མདོ་
རྒྱུད་བསྟན་བཅོས་རྣམ་དག་དང་། ལོ་པཎ་རྩོད་མེད་ཀྱིས་བསྒྱུར་བའི་སྔགས་
མཚན་ཉིད་ཀྱི་རྒྱ་གཞུང་ཁུངས་མ་གང་གི་ནང་ན་ཡང་རིག་པ་སོ་མ་སོགས་ཀྱི་ཐ་
སྙད་ཙམ་ཡང་མེད་ན་དོན་ལྟ་སྨོས་ཀྱང་ཅི་ཞིག་དགོས། དེའི་ཕྱིར་རྗེ་ཐམས་ཅད་
མཁྱེན་པའི་གསུང་རབ་དང་མན་ངག་གི་སྲོལ་ལ་སུ་ཞིག་གིས་ཀྱང་དེ་ལྟ་བུའི་ཐ་
སྙད་བསྲེ་བ་ཙམ་གྱི་ཡང་ཐན་བརྒྱལ་བར་མི་བྱའོ།།
གཞན་ཡང་ཤེས་པ་ཡུལ་གཞན་ལ་མི་འཕྲོ། ཁ་དོག་དང་དབྱིབས་ལ་
སོགས་པས་འདི་ལྟར་འདུག་གི་ངོས་གཟུང་མེད་ཀྱང་། ས་ལེ་ཧྲིག་གེ་བའི་
གསལ་ཆ་མ་འགགས་པ་ལ་བལྟས་པས་དེ་ཉིད་རྗེན་ཆེར་གྱིས་མྱོང་བའི་ཚེ་
སེམས་མ་བཅོས་སོ་མའི་རང་ངོ་མཐོང་བ་དང་སེམས་ཀྱི་གནས་ལུགས་མཐོང་
བར་བྱེད་པ་ཡོད་དེ། དེ་དག་ནི་ལྟོ་ལྡིར་ཞབས་ཞུམ་པ་མཐོང་བ་བུམ་པའི་གནས་
ལུགས་མཐོང་བར་འདོད་པ་དང་ཁྱད་མེད་དེ། གསལ་ཞིང་རིག་པ་སེམས་ཀྱི་
མཚན་ཉིད་ཡིན་པའི་ཕྱིར། །རང་གིས་ཀྱང་གསལ་བ་སེམས་ཀྱི་མཚན་ཉིད་ཅེས་
སྨྲས་པ་དྲན་པར་བྱོས་ཤིག །
ཡང་རང་རྒྱུད་ལ་རྟོག་པ་གང་སྐྱེས་ཀྱང་སྐྱེས་མ་ཐག་རིག་པར་བྱའོ་སྙམ་

498 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
པའི་དྲན་པ་མ་ཡེངས་པའི་བྱ་ར་བྱས་ནས་བསྡད་པ་ན། རྟོག་པ་གཅིག་ཐོལ་གྱིས་
སྐྱེས་མ་ཐག་དེའི་ངོ་བོ་ལ་ཆེར་གྱིས་བལྟས་པས་རང་ཡལ་ལ་སོང་བ་དང་། དེ་
བཞིན་དུ་རྟོག་པ་གཉིས་པ་དང་གསུམ་པ་སོགས་གྲངས་ཇི་ཙམ་སྐྱེས་པ་ཐམས་
ཅད་ལ་དེ་མ་ཐག་རྟོག་པ་དེ་དང་དེའི་ངོ་བོ་ལ་ཆེས་ཆེར་བལྟས་པས་རང་ཡལ་ལ་
སང་སང་སོང་བ་དེ་ཉིད་ལ་རྟོག་པ་ཐོལ་སྐྱེས་ཆད་གཅོད་དུ་གཏོང་བ་དང་རིག་པ་
ལ་རྐྱང་འདེད་བྱེད་པ་ཞེས་ཟེར་ཞིང་། བལྟས་པས་རང་ཡལ་ལ་སོང་བ་དེ་
 སེམས་ཀྱི་སྟོང་ཉིད་རྟོགས་པར་འདོད་པ་དང་། ཁ་ཅིག་དེ་འདྲ་དེ་སྐད་ཅིག་དང་
པོ་ལ་རྟོག་པར་ཡོད་པ་ལ་བལྟས་པས་རང་ཡལ་ལ་སོང་ནས་རྟོག་པ་གང་ཤར་
རང་དག་ཏུ་སོང་བ་དེ་ལ་རྟོག་པ་ཆོས་སྐུར་འཆར་བ་དང༌། སེམས་ཆོས་སྐུའི་
རང་ངོ་རྗེན་ཆེར་དུ་མཐོང་བར་སྨྲ་ཞིང་། དེ་བཞིན་དུ་འདོད་མི་འདོད་དགེ་མི་དགེ་
བདེ་སྡུག་སོགས་ཀྱི་རྟོག་པ་གང་སྐྱེས་ཀྱང་དེའི་ངོ་བོ་ལ་དཔྱད་ནས་སྟོང་པ་ཉིད་ཀྱི་
ངང་དུ་རང་དག་རང་ཡལ་དུ་བཏང་སྟེ། དེ་ཡང་རྣམ་པར་རྟོག་པ་ཐོལ་ཏེ་སྐྱེས་
པར་དེའི་ངོ་བོ་ཆེར་ཏེ་བལྟས་པས་ནམ་མཁའ་བཞིན་དུ་སྟོང་སངས་ཀྱིས་སོང་
བས་རང་བཞིན་སྟོང་པའི་དོན་ཐལ་གྱིས་ཤར་ནས་དེ་ཉིད་ལ་ལྷན་གྱིས་འགྲོ་བ་
གཅིག་དགོས་པར་འདོད་པ་སོགས་ཀྱང་སྔ་མ་དེ་དག་སོར་བཞག་ཡིན་གྱི། རྗེ་
ཐམས་ཅད་མཁྱེན་པའི་བཞེད་པར་སྨྲ་ན་ནི། བོད་སྒོམ་གསུང་རབ་ཀྱི་བརྡ་ལས་
བརྒལ་ཞིང་རིགས་པའི་ལམ་བཏང་ནས་ཐར་ལམ་གྱི་རྩ་བ་གཅོད་པ་དུ་མ་ཞིག་གི་
བླུན་གཏམ་སོར་བཞག་ནས་རྗེ་ཙོང་ཁ་པའི་ཐུན་མོང་མ་ཡིན་པའི་ཁྱད་ཆོས་བླ་ན་

495
ལྟ་ཁྲིད་མུན་སེལ་སྒྲོན་མེ།
མེད་པ་གང་ན་ཡོད་པའི་ཉམས་ལེན་གྱི་གནད་ཀྱི་སྲོག་རྩ་གཅོད་པའི་སྒྱུ་ཐབས་ཧ་
ཅང་མི་འཚམ་པའོ།།
དེས་ན་དེ་ནི་རྣམ་རྟོག་བཟང་ངན་ཅི་འདྲ་ཞིག་སྐྱེས་ཀྱང་མི་དགག །ཆོས་
སྐུ་དང་ཡེ་ཤེས་ཟུར་ནས་མི་ཚོལ་གྱི། རྣམ་རྟོག་གང་སྐྱེས་ཡེ་ཤེས་སུ་སོང་བའམ།
གང་ཤར་ཆོས་སྐུའི་རང་ཞལ་ལྟ་བ་འདི་མཉམ་རྗེས་འཆི་ཁ་བར་དོ་སོགས་རྐྱེན་ཆེ་
ཆུང་ཐམས་ཅད་ལམ་དུ་འཁྱེར་བ་ཡིན། འདི་ལས་ཟབ་པ་མེད། སྣོད་བཅུད་
ཐམས་ཅད་རྣམ་རྟོག་ལས་མ་འདས། རྣམ་རྟོག་ཐམས་ཅད་ཆོས་སྐུར་རོ་སྙོམས་
པས་ན་རོ་སྙོམས་ཡིན་ཟེར་བ་རྣམས་ཀྱི་ལུགས་ཡིན་མོད་ཀྱི། སྐད་ཅིག་དང་པོ་ལ་
རྟོག་པ་ཐོལ་ཏེ་སྐྱེས་པ་ལ་ཆེར་གྱིས་བལྟས་པས་སྐད་ཅིག་གཉིས་པའི་ཚེ་རང་
ཡལ་ལ་འགྲོ་བ་ཞིག་འདུག་པ་དེ་ནི་སྐད་ཅིག་དང་པོ་ལ་ཐོལ་ཏེ་སྐྱེས་པའི་རྟོག་པ་
སྐད་ཅིག་གཉིས་པའི་ཚེ་མ་བསྡད་པར་མཐོང་བ་ཡིན་པས། རྟོག་བ་རང་གྲུབ་
དུས་ལས་དུས་གཉིས་བར་མ་བསྡད་པའི་མི་རྟག་པ་རྟོགས་པས་སྟོང་ཉིད་རྟོགས་
པར་འདོད་པའི་ནོར་པ་རྣམ་པར་མི་འཚམ་པ་སྟེ། རྗེ་ཐམས་ཅད་མཁྱེན་པའི་ཞལ་
ནས། འདི་སྐྱོང་ཚུལ་ལེགས་ན་སེམས་ཀྱི་རགས་པའི་མི་རྟག་པ་བསྒོམ་པར་འགྲོ་
བ་ཙམ་ཡིན་ནོ་ཞེས་གསུང་ངོ་།།
འདི་ལྟ་བུའི་ཁྱད་པར་རྣམས་མ་ཕྱེད་ཅིང་ཉམས་ལེན་གྱི་གནད་ཀྱི་གོལ་
ས་རགས་པ་འདི་ཙམ་ཡང་མ་རིག་པ་རྣམས་ཀྱིས་ནི་གཞུང་ཆེན་མོ་རྣམས་ཁ་
བཤད་འབའ་ཞིག་མ་གཏོགས་ཉམས་ལེན་གྱི་ཚེ་ཉམས་སུ་ལེན་ཚུལ་གཞུང་ཆེན་

500 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
མོ་དག་དང་རྒྱབ་འགལ་དུ་སོང་བ་ཤ་སྟག་འབྱུང་བར་གདོན་མི་ཟའོ། །བཤད་མ་
ཐག་པ་འདི་ནི་མི་རྟག་པ་གང་ལ་ཟེར་རྒྱུས་ཡོད་པ་ཞིག་ཡིན་ན་བློ་ཁ་ནང་དུ་ཕྱོགས་
ནས་བལྟས་པས་རྟོག་པ་སྐད་ཅིག་དང་པོའི་རང་དུས་ན་དེའི་རང་བཞིན་དུ་ཡོད་
པའི་སྟོང་ཉིད་རྟོགས་པར་འདུག་གམ་སྐད་ཅིག་དང་པོའི་རང་དུས་ལས་དུས་
གཉིས་པ་ན་སྐད་ཅིག་དང་པོ་དེ་མི་འདུག་བརྟགས་པ་གང་ཡིན་པ་གསལ་བར་
 ཤེས་པར་འགྱུར་རོ།།
དེའི་རྟོག་པ་གང་ཤར་གྱི་ངོ་བོ་ལ་བལྟ་ལུགས་དེས་སྙིང་རླུང་གིས་སེམས་
ཆུབས་རིལ་སོགས་ཅུང་ཟད་སངས་ནས་བདེ་ཆམ་སོང་བ་ལྟ་བུ་སོགས་འབྱུང་
ཡང་དེ་ཙམ་གྱིས་སྟོང་ཉིད་བསྒོམ་ཚུལ་ཚད་མར་སོང་བར་དཔོགས་པ་ལས་
བཞད་གད་ཆེ་བ་དང་བླུན་རྟགས་ཕུལ་དུ་བྱུང་བ་ཅི་ཞིག་ཡོད། དོན་སྙིང་ལྔའི་ཡ་
གྱལ་གྱི་སྙིང་ཚལ་བར་གྱིས་བར་མཚམས་རྣམས་ནས་ཆུ་སེར་འཛག་པར་བསྒོམ་
པ་དང་། སྙིང་ཁོག་ནས་དོན་ནས་རང་གི་མདུན་ན་དམར་ཙར་རེ་འདུག་པ་དེ་ལ་
སེམས་འཛིན་པ་སོགས་ཀྱིས་ཀྱང་འཕྲལ་དུ་སྙིང་རླུང་གིས་མ་བདེ་བ་འཇམ་ཉལ་
འགྲོ་བ་འོང་སྟེ་དེ་འདྲ་སྟོང་ཉིད་བསྒོམ་ཚུལ་ག་ལ་ཡིན།
ཡང་ཁ་ཅིག་མདུན་གྱི་ནམ་མཁའ་སྟོང་པ་ལ་ཆེ་རེ་བལྟས་ནས་བརྟགས་
པ་ན་ཐོགས་སྒྲིབས་སོགས་གང་ཡང་མེད་པའི་སྟོང་སང་ངེ་བ་དེ་ལ་སེམས་ཅུང་
ཞིག་ཟིན་འོང་བས་དེ་དང་རང་གི་སེམས་གཉིས་བསྲེས་ནས་བསྒོམས་པ་ན།
རང་གི་སེམས་ཀྱང་ནམ་མཁའ་དེ་དང་འདྲ་བའི་སྟོང་སང་སང་བ་འཆར་བ་ཞིག་

50
ལྟ་ཁྲིད་མུན་སེལ་སྒྲོན་མེ།
འོང་། དེ་ལ་སེམས་ཀྱི་གནས་ལུགས་རྟོགས་པ་དང་སེམས་ཀྱི་སྟོང་ཉིད་རྟོགས་
པར་འདོད་ཅིང་། སྐད་ཅིག་དང་པོ་ལ་སེམས་རྒྱུ་འགྲུས་བྱུང་མ་ཐག་སེམས་ནམ་
མཁའ་དང་བསྲེས་པས་སྟོང་སང་གིས་འགྲོ་བས། 
སེམས་འགྱུ་སྟོང་གཉིས་ཀྱི་
བར་ན་འཁོར་འདས་ཀྱིས་སོ་མཚམས་ཡོད། ཅེས་ཟེར་བ་ནི་ནམ་མཁའ་སྟོང་པ་
དང་གནས་ལུགས་ཀྱི་སྟོང་ཉིད་གང་གིའང་རྣམ་གཞག་མ་ཆགས་པའི་བླུན་གཏམ་
ཆེན་པོ་སྟེ། ནམ་མཁའ་སྟོང་པ་ཞེས་པ་ནི་ཐོགས་བཅས་ཀྱི་རེག་བྱས་སྟོང་པ་ལ་
བཞག་པའི་སྟོང་པ་ཡིན་ལ། དེ་དང་སེམས་བསྲེས་པས་སེམས་ཀྱང་ནམ་མཁའ་
འདྲ་བའི་སྟོང་སང་ངེ་བར་ཤར་བ་ནི་སེམས་ཐོགས་བཅས་ཀྱི་རེག་བྱས་སྟོང་པར་
ཤར་པ་ཡིན་གྱི། སེམས་བདེན་སྟོང་དུ་ཤར་བ་ག་ལ་ཡིན། སེམས་བེམ་པོ་མིན་
པ་དང་ཐོགས་བཅས་མིན་པར་བསྒོམས་པས་འཁོར་བའི་རྩ་བ་གཅོད་ནུས་པའི་གོ་
ཚུལ་ནི་ཡ་མཚན་ནོ།།
གཞན་ཡང་འདི་འདྲ་བའི་ལོག་རྟོག་བསལ་དགོས་པ་ཤིན་ཏུ་མང་ཡང་ཡི་
གེ་ཉུང་ངུ་ཙམ་ཞིག་བྲི་བར་འདོད་པ་དང་བརྗོད་ཟིན་པ་དག་གིས་དུ་མ་ཞིག་མཚོན་
པར་ནུས་བས་མ་བྲིས་ལ། དཔྱད་པའི་སྟོང་ཉིད་ལ་བློས་བྱས་ཀྱི་སྟོང་ཉིད་ཅེས་
ཟེར་བ་སོགས་ཀྱི་ལོག་རྟོག་རྣམས་ནི་རྒྱས་པར་ལྷག་མཐོང་ཆེན་མོ་སོགས་ལས་
བཀག་པར་མཛད་ཟིན་པ་ལས་ཤེས་པར་བྱའོ།།
རྗེ་ཐམས་ཅད་མཁྱེན་པའི་མན་ངག་ལྟར་བསྒོམ་པར་འདོད་ན་ནི། དང་
པོར་ཐལ་འགྱུར་པའི་དོན་དམ་དཔྱོད་བྱེད་ཀྱི་རྟགས་ཀྱིས་དགག་བྱ་ཇི་འདྲ་ཞིག་

502
 ༧ རྗེ་ཡབ་སུས་ཀྱིས་མཛད་པའི་ལྟ་བའི་གསུང་རྩོམ།
འགོག་པའི་ཚད་ལེགས་པར་གོ་བ་ཆགས་པ་ཞིག་བྱས། དེའི་རྗེས་སུ་དབུ་མའི་
གཞུང་ལུགས་ལ་ཐོས་བསམ་བྱེད་པའི་སྐབས་སུ་དོན་དམ་དཔྱོད་པའི་རིགས་
པའི་དགག་བྱ་འདི་ལྟ་བུའོ་ཞེས་གཏན་ལ་ཕབ་པ་དེ་འདྲ་བའི་རྟགས་ཀྱི་དགག་
བྱའི་སྣང་ཚུལ་དང་ཞེན་ཚུལ་དང་རྒྱུད་ཀྱི་བློ་ལྷན་སྐྱེས་རྟོག་མེད་དང་རྟོག་བཅས་
ལ་ཨེ་འདུག་བློ་ཁ་ནང་དུ་ཕྱོགས་ནས་ལེགས་པར་བལྟ་ཤེས་པ་བྱས་ཏེ་བལྟས་པ་
ན༑ འཕགས་པ་ཡབ་སྲས་ཀྱི་གཞུང་ནས་བཤད་པའི་རྟགས་ཀྱི་དགག་བྱའི་དོན་
གྱི་འཆར་ཚུལ་རང་གི་བློ་ལ་ཇི་ལྟར་འདུག་པ་ངེས་ནས། རང་གི་བློ་ལྷན་སྐྱེས་ལ་
སྣང་ཚུལ་དང་ཞེན་ཚུལ་དེ་ལྟར་གྲུབ་པ་རང་གི་བློ་ངོར་འགོག་པ་ན། དངོས་སུ་
ཆོས་ཅན་དང་ཐལ་དང་ཕྱིར་སོགས་སྦྱར་མ་སྦྱར་གང་ཡིན་ཀྱང་འདྲའི། །དཔྱོད་
ཚུལ་ཐལ་འགྱུར་པའི་དོན་དམ་དཔྱོད་བྱེད་ཀྱི་རིགས་པ་ཡང་དག་ཏུ་འགྲོ་ངེས་
ཀ -
 ཤེས་པའི་དཔྱོད་ཚུལ་ཞིག་གིས་དཔྱོད་པའི་ཚེ། ད་ལྟ་གཞན་དང་བརྒལ་བརྟགས་
བྱེད་པ་ན་ཕ་རོལ་པོས་ལན་མ་ཐེབས་པ་ཙམ་ཞིག་གིས་ཆོག་གིན་འདུག་པ་དེ་ལྟ་
བུ་མ་ཡིན་པར། རང་གི་བློ་ལ་སྣང་ཚུལ་འདི་ལྟར་གྲུབ་ན་འདི་དང་འདི་གང་རུང་
དུ་གྲུབ་དགོས་པར་འདུག་པའི་ངེས་པ་མྱོང་ཐོག་ནས་འདྲེན་ཐུབ་པ་ཞིག་དང་། དེ་
དག་གང་དུའང་མ་གྲུབ་འདུག་པའི་ངེས་པའང་མྱོང་ཐོག་ནས་འདྲེན་ཐུབ་པ་ཞིག་
བྱུང་ན། ངེས་པ་དེ་དག་ལ་བརྟེན་ནས་རང་གི་བློ་ལྷན་སྐྱེས་ལ་ཐལ་འགྱུར་བའི་
རྟགས་ཀྱིས་དགག་བྱའི་སྣང་ཚུལ་ཇི་ལྟར་འདུག་པའི་སྣང་ཚུལ་དེ་ལྟར་གྲུབ་པ་
ཅུང་ཟད་ཀྱང་མེད་པའི་ངེས་པ་ཡང་དག་པ་ལྷང་བ་སྐྱེ་བ་ཡོད་ཀྱི། གཞན་དུ་ན་ལྟ་

503
ལྟ་ཁྲིད་མུན་སེལ་སྒྲོན་མེ།
བའི་ངེས་པ་སྐྱོང་ཞེས་བྱས་ཀྱང་སྐྱོང་རྒྱུའི་ངེས་པ་སྔོན་དུ་རྙེད་དགོས་པ་ལ་རྙེད་
པའི་ཕྱོགས་ནའང་མི་འདུག་པས་ཟེར་བ་ཙམ་དུ་ཟད་ལ། ང་རང་བཞིན་མེད་པར་
སྒོམས་ཤིག །སེམས་བདེན་པར་མེད་པར་སྒོམས་ཤིག །སྟོང་པ་ཉིད་དུ་
བསྒོམས་ཤིག །ཅེས་སོགས་བརྒྱ་ཕྲག་ཅིག་སྨྲས་ཤིང་། གསལ་སྟོང་འཛིན་མེད།
སྣང་སྟོང་ཟུང་འཇུག །རྟེན་འབྲེལ་དང་སྟོང་པ་ཟུང་འཇུག་སོགས་ཐ་སྙད་འགྲིག་
འགྲིག་ཇི་ཙམ་ཞིག་སྨྲས་ཀྱང་སྙིང་པོ་ཅིའང་མེད་དོ།།
ལྟོ་ལྡིར་བ་ལ་བུམ་པ་ཞེས་ཟེར་བ་ཤེས་ཟིན་པའི་གང་ཟག་ལ་བུམ་པ་མེད་
དོ་ཞེས་བརྗོད་ན། ལྟོ་ལྡིར་བ་བཀག་པའི་དོན་སྤྱི་ལེགས་པར་འཆར་ཐུབ་ཀྱི། ལྟོ་
ལྡིར་བ་ལ་བུམ་པ་ཞེས་ཟེར་བ་མ་ཤེས་པའི་གང་ཟག་ལ་བུམ་པ་མེད་དོ་ཞེས་
བརྗོད་ཀྱང་བུམ་པ་མེད་ཅེས་པའི་སྒྲ་སྤྱི་ཙམ་ཞིག་བློ་ཡུལ་དུ་འཆར་བར་ཟད་ཀྱི་
དགག་བྱ་ཇི་འདྲ་ཞིག་མེད་པའི་དོན་སྤྱི་གང་ཡང་བློ་ཡུལ་དུ་འཆར་རྒྱུ་མི་འོང་བ་
ལྟར་རང་གི་བློ་ལ་སྣང་ཚུལ་འདི་འདྲ་ཞིག་འདུག་པ་འདི་ཡུལ་དེ་བདེན་པར་སྣང་
ཚུལ་ཡིན་པས་སྣང་ཚུལ་འདི་ལྟར་གྲུབ་པ་ཐལ་འགྱུར་བའི་རྟགས་ཀྱི་དགག་བྱ་
ཡིན། །སྣང་ཚུལ་དེ་ལྟར་དུ་གྲུབ་པར་ཞེན་པ་བདེན་ཞེན་ཡིན་ཞེས་ངེས་ན༑ དེ་
ལྟར་གྲུབ་པ་བཀག་པའི་བདེན་མེད་ཀྱི་དོན་སྤྱི་བློ་ལ་ལེགས་པར་འཆར་ཐུབ་ཀྱི་
གཞན་དུ་ན་བདེན་པར་མེད་བདེན་པར་མེད་སྙམ་དུ་བསྒོམས་ཀྱང་བདེན་མེད་ཀྱི་
སྒྲ་སྤྱི་སྐམ་པོ་ལ་ཡིད་བཟླས་བྱས་པར་སོང་གི་བདེན་མེད་ཀྱི་དོན་ངེས་ཡུལ་དུ་
འོང་ས་མེད་ཀྱང་། དགག་བྱ་ཇི་འདྲ་ཞིག་བཀག་པའི་བདེན་མེད་ཀྱི་དོན་སྤྱི་བློ་

504
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡུལ་དུ་འཆར་ཐབས་མེད་ལ། དགག་བྱ་བདེན་གྲུབ་བཀག་པ་ཡིན་མོད་ཅེས་
བརྗོད་ཀྱང་། བདེན་གྲུབ་ཅེས་པའི་སྒྲ་སྤྱི་ཙམ་དུ་ཟད་ཀྱི། བདེན་གྲུབ་ཀྱི་དོན་གྱི་
སྤྱི་འདི་ཡིན་ངེས་པ་མེད་པས་དེ་བཀག་པའི་བདེན་མེད་ཀྱི་དོན་སྤྱི་ཇི་ལྟར་འཆར་
སོམས་ཤིག །
དེས་ན་བདེན་མེད་ཀྱི་ངེས་པ་འདྲེན་ཚུལ་དེ་ལྟར་མི་བྱེད་ཅིང་། སྔོན་དུ་
རང་གི་མཚན་ཉིད་ཀྱིས་གྲུབ་པའི་སྣང་ཚུལ་དང་ཞེན་པའི་ཚུལ་སོགས་གང་ཡང་
བློ་ལ་འཆར་མི་དགོས་ལ། ཐལ་འགྱུར་བའི་དོན་དམ་དཔྱོད་བྱེད་ཀྱི་རིག་པ་ཡང་
དག་གི་དཔྱོད་ཚུལ་དུ་སོང་མ་སོང་གི་ཚད་ཟིན་ནས་དཔྱོད་ཀྱང་མི་དགོས་པར།
དགག་བྱ་ཇི་འདྲ་ཞིག་འགོག་པ་མ་ངེས་པའི་སྔ་རོལ་ནས། ང་ལུས་ཀྱི་གང་ན་
འདུག་སེམས་ཀྱི་ཁ་དོག་སོགས་ཇི་འདྲ་ཞིག་འདུག་ཅེས་པ་ལྟ་བུའི་དཔྱོད་ཚུལ་
གང་བྱུང་ཞིག་གིས་དཔྱད་པས་དེ་དག་ཏུ་མ་རྙེད་པ་ན་བདེན་པར་མེད་དོ་སྙམ་དུ་
ངེས་པའི་ལུགས་སུ་བྱས་ནས་དེ་ཙམ་ཞིག་བསྒོམ་པ་ལྟ་བའི་སྐྱོང་ལུགས་རྣམ་
དག་ཏུ་འགྲོ་ན། བརྟགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་
མ་ཡིན། །ཞེས་སོགས་དྲངས་ནས། བཀག་པ་ངེས་པ་ལ་སྔོན་དུ་དགག་བྱའི་དོན་
སྤྱི་འཆར་དགོས་པ་དང་། ཐལ་རང་གི་དགག་བྱ་འགོག་པའི་ཁྱད་པར་ཕྲ་རགས་
འབྱེད་པ་སོགས་ཀྱི་བཤད་པ་ཇི་ཙམ་ཞིག་བྱས་པ་ཐམས་ཅད་ཁ་ན་བ་ཙམ་སྙིང་
པོར་ཟད་ཀྱི། ཉམས་ལེན་གྱི་ཚེ་ཉེ་བར་མཁོ་བ་ཅུང་ཟད་ཀྱང་མེད་པ་གསལ་བར་
སྨྲས་སོ།།

505
ལྟ་ཁྲིད་མུན་སེལ་སྒྲོན་མེ།
སྟོང་ཉིད་རིག་པ་ཡང་དག་གིས་ངེས་ཀྱང་། སྟོང་ཉིད་དམིགས་ཡུལ་དུ་
བྱས་པའི་ཞི་གནས་རྐྱང་པའི་སེམས་འཛིན་ཚུལ་དང་། སྟོང་ཉིད་ངེས་པའི་ལྟ་བ་
སྐྱོང་ཚུལ་གྱི་ཁྱད་པར་ཆེས་ཆེར་ཆེ་བ་ཤན་ཕྱེད་པ་ཞིག་དགོས་ཏེ། སྟོང་ཉིད་ཞི་
གནས་བསྒོམས་པའི་དམིགས་པར་བྱེད་པ་ན་ཡང་སྟོང་ཉིད་ཀྱི་རྣམ་པ་བློ་ལ་
ལེགས་པར་ཤར་ནས་དམིགས་ཡུལ་དུ་བཞག་དགོས་ཤིང་། སྔོན་དུ་རིགས་པ་
ཡང་དག་གིས་དཔྱད་ནས་ངེས་པར་བྱས་པའི་སྟོང་ཉིད་དམིགས་ཡུལ་དུ་འཇོག་
པའི་ཞི་གནས་རྐྱང་པའི་བསྒོམ་འོངས་པས། ལྟ་བ་སྐྱོང་ཚུལ་ཡང་དག་ལ་ནི་
དངོས་གཞིའི་སྐྱོང་ཚུལ་ཞི་གནས་རྐྱང་པའི་སྐྱོང་ཚུལ་དུ་མ་སོང་བ་ཞིག་དགོས་
སོ༑༑
དེ་ཡང་ཞི་གནས་ལ་ནི་དམིགས་རྟེན་ཚོལ་བའི་ཆེད་དུ་རིག་པས་དཔྱད་
ནས་སྟོང་ཉིད་ངེས་པར་བྱེད་ཀྱང་། སྟོང་ཉིད་ངེས་པ་ན་དམིགས་རྟེན་རྙེད་པ་ཡིན་
པས་དེ་ཉིད་ཀྱི་རྒྱུན་ལ་རྩེ་གཅིག་ཏུ་འཛིན་པའི་འཇོག་སྒོམ་ཁོ་ན་བྱེད་ལ། ལྟ་བ་
སྐྱོང་པའི་ཚེ་སྔོན་དུ་དཔྱོད་པར་མ་ཟད་ཀྱི། དངོས་གཞིའི་སྐབས་སུའང་ཡང་ནས་
ཡང་དུ་དཔྱོད་པའི་དཔྱད་སྒོམ་དགོས་པ་ཡིན་ཏེ། འདི་ལ་བློའི་སྡོད་ལུགས་ཇི་
འདྲ་ཞིག་གི་ངང་ནས་དཔྱོད་པ་དང༌། ཚུལ་ཇི་ལྟར་དཔྱོད་པ་དང༌། སྔོན་དུ་དཔྱོད་
པ་དང་དངོས་གཞིའི་སྐབས་ཀྱི་དཔྱོད་ཚུལ་གྱི་ཁྱད་པར་དང་། དཔྱོད་པ་ཡང་
ཡང་བྱེད་པ་སྔ་ཕྱི་རྣམས་ཀྱི་བར་དུ་འགྱངས་ཆེ་ཆུང་ཇི་ཙམ་བྱེད་པ་སོགས་ལེགས་
པར་ཤེས་དགོས་ཤིང་། འདི་ལ་སྒོམ་པ་པོའི་བློའི་རིགས་ལ་བལྟོས་པའི་ཁྱད་པར་

5C6
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡང་ཅུང་ཟད་ཅུང་ཟད་ཡོད་ལ། ཁྱད་པར་དུ་ངེས་ཤེས་ཀྱི་འཛིན་སྟངས་སྐྱོང་ཚུལ་
ལ་ཤིན་ཏུ་མཁས་དགོས་པའི་གནད་ཆེར་ཡོད་དོ།།
དེས་ན་ལྟ་བའི་དཔྱད་སྒོམ་ལ་ནི་མཉམ་གཞག་གི་སྔོན་དུ་དཔྱད་པ་ཙམ་
གྱིས་མི་ཆོག་གི །མཉམ་གཞག་རང་དུས་ན་དཔྱོད་པ་ཡང་ཡང་དགོས་ལ། ངེས་
ཤེས་སྐྱོང་བ་ལ་ཡང་། ངེས་ཤེས་ཀྱི་འཛིན་སྟངས་ཤུགས་དྲག་ལ་གྲིམས་པ་མ་
བརྗེད་ཅིང་མ་ཤོར་བའི་དྲན་པ་བསྟེན་ཚུལ་དང༌། དེ་ལས་ཅུང་ཟད་ཙམ་ཞིག་ཞན་
དུ་འགྲོ་བ་དང༌། དཔྱད་ནས་གསོས་འདེབས་དགོས་པའི་མཚམས་སོགས་
འཕྲལ་དུ་རིགས་པའི་ཤེས་བཞིན་བསྟེན་ཚུལ་དམིགས་ལེགས་པར་ཕྱེད་པའི་སྐྱོང་
ཚུལ་ཤེས་དགོས་ཀྱི། ངེས་ཤེས་སྐྱེས་པའི་ངང་ལ་མ་ཡེངས་པར་དྲན་པས་
བཟུངས་ནས་འཇོག་ཟེར་བ་ཙམ་གྱིས་མི་ཆོག་གོ །
དེ་ཡང་མཉམ་གཞག་གི་ལྟ་བ་སྐྱོང་ལུགས་གོལ་སར་མ་ཤོར་བ་ཞིག་
ཤེས་པ་ལ་ནི། ཞི་གནས་བསྒོམ་པའི་དམིགས་རྟེན་གྱི་ལྷ་སྐུའི་རྣམ་པ་འཆར་ཚུལ་
ལྟར་དུ་སྟོང་ཉིད་འཛིན་སྟངས་ཀྱི་ཡུལ་དུ་རྒྱངས་ཆད་དུ་མ་ཤོར་བ་ཞིག་དགོས་
ཏེ། དེ་ཤོར་ན་སྟོང་ཉིད་རང་གི་མཚན་ཉིད་ཀྱིས་གྲུབ་པའི་འཆར་ཚུལ་མི་འོང་བ་
མི་སྲིད་པས་སྟོང་ཉིད་རང་གི་མཚན་ཉིད་ཀྱིས་གྲུབ་པའི་སྣང་བ་འཛིན་སྟངས་ཀྱི་
ཡུལ་དུ་སོང་བའི་བསྒོམ་ཚུལ་ནི་སྟོང་ཉིད་བདེན་གྲུབ་བསྒོམ་ཚུལ་ཡིན་ལ། རིག་
ཤེས་ཀྱི་དོན་བདེན་སྣང་ཡོད་པ་ཆེད་དུ་གཉེར་ནས་བསྒྲུབས་པ་ལ་དབུ་མ་པའི་དྲི་
མི་བྲོའོ།།

507
ལྟ་ཁྲིད་མུན་སེལ་སྒྲོན་མེ།
དེའི་ཕྱིར་རྫོགས་རིམ་བསྒོམ་པ་ན་ལུས་ཀྱི་གནས་ཆེ་སར་ཐིག་ལེ་སོགས་
དམིགས་རྟེན་སྔོན་དུ་གསལ་བཏབ་ནས་དེ་ནས་རང་གི་སེམས་དམིགས་རྟེན་དེ་ལ་
ཞུགས་པ་བཞིན་དུ་བྱས་ནས་འཛིན་པའི་རིགས་པ་འདི་ལ་སྦྱར་ནས། སྟོང་ཉིད་
ངེས་པ་ན། སྟོང་ཉིད་དེ་ལ་རང་གི་སེམས་ཞུགས་པ་བཞིན་དུ་བྱས་ནས་འཛིན་
པར་གོ་ན་ནི་ལྟ་བ་སྐྱོང་བའི་གོལ་ས་ཤིན་ཏུ་ཆེ་སྟེ། དེ་ལ་བཤད་མ་ཐག་པའི་སྐྱོན་
ཡང་ཡོད་ལ། དེར་མ་ཟད་སྟོང་ཉིད་སྔོན་དུ་བཙལ་ནས་དེ་ནས་སེམས་དང་བསྲེ་
བར་གོ་འདུག་པས་སྐྱོང་ཚུལ་གྱི་རྣམ་པ་མ་ཤར་བ་སྟེ། སྔོན་དུ་སེམས་ལྟ་བུ་དེ་
ཚོལ་བའི་གཞིར་བྱས་ནས། དེ་ཉིད་ལ་རང་བཞིན་སེམས་པའི་རིགས་པས་ཇི་
ལྟར་གྲུབ་ཚུལ་བཙལ་བ་ན་ཅུང་ཟད་ཀྱང་མ་རྙེད་པའི་ངེས་པ་ལྷང་སྐྱེས་པའི་འཛིན་
སྟངས་ཀྱི་ཤུགས་མ་ཉམས་པར་སྐྱོང་བའི་ངེས་དོན་དང་པོ་ཚོལ་བའི་གཞིར་བྱས་
པའི་ང་དང་སེམས་ལ་སོགས་པའི་སྣང་བ་གཏན་ནས་ལྡོག་དགོས་ཤིང་། གང་ལ་
སེམས་གཞུག་རྒྱུའི་སྟོང་ཉིད་ཟུར་དུ་འཆར་མི་དགོས་པའི་ཕྱིར་རོ། །འོན་ཀྱང་
ངེས་ངོ་དེ་ན་ང་མི་སྣང་བ་ཡིན་གྱི་ང་མེད་པར་སྣང་བ་མ་ཡིན་ནོ། །བརྗོད་པར་བྱ་
བ་མཆོག་ཏུ་གྱུར་པའི་གསུང་གི་མན་ངག་ཡོད་མོད་ཀྱི་ཞིབ་པར་དགེ་བའི་བཤེས་
གཉེན་མཉེས་པར་བྱས་པ་ལས་ཤེས་པར་བྱའོ།།
དེ་ཡང་གང་ཟག་དང་ཆོས་གང་ཡིན་ཡང་ཡུལ་སྟེང་ན་གྲུབ་ཚུལ་ཇི་ལྟར་
འདུག་དོན་དམ་དཔྱོད་པའི་རིག་པ་ཡང་དག་གིས་བཙལ་བ་ན་མཐར་གང་དུའང་
མ་གྲུབ་པའམ། ཡུལ་སྟེང་ན་རྙེད་རྒྱུ་ཅུང་ཟད་ཀྱང་མེད་པའི་ངེས་བ་ལྷང་གིས་

508
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
སྐྱེས་པ་དེ་ཀའི་རྒྱུན་སྐྱོང་བ་ཡིན་གྱི། དེ་ལྟར་བཙལ་བས་ཅུང་ཟད་ཀྱང་རྙེད་རྒྱུ་
མེད་པར་ངེས་པ་ཙམ་གྱིས་མི་ཆོག་པར། ད་དུང་དེའི་སྟེང་དུ་བདེན་པར་གྲུབ་པ་
མེད་སྙམ་དུ་ལན་རེ་རེ་ཞིང་སླར་ཡང་དགག་བྱའི་ཁྱད་པར་ངེས་པར་སྦྱར་ནས་
སྐྱོང་དགོས་སྙམ་པ་ནི། དོན་དམ་དཔྱོད་བྱེད་ཀྱི་རིགས་པས་བཙལ་བས་མ་རྙེད་
བའི
 པ་དེ་བདེན་པར་མེད་པའི་དོན་དུ་མ་གོ་བར་དོན་དམ་དཔྱོད་པའི་རིག་པས་བཙལ་
བ་ན་མ་རྙེད་པའི་ཚེ་དེ་ལྟར་བཙལ་བས་མི་འདུག་གོ་སྙམ་དུ་འཛིན་པ་ཆད་ལྟར་
སོང་གིས་དོགས་ན་ནི་དོན་དམ་དཔྱོད་པའི་རིག་པས་བཙལ་བ་ན་མེད་པ་དེ་གཏན་
མེད་ཀྱི་དོན་དུ་འཛིན་པ་ཞེ་ཕུགས་སུ་འཚངས་འདུག་པས་ལྟ་བའི་གོལ་ས་ཤིན་ཏུ་
ཆེ་བ་ལ་གནས་པའོ།།
གཞན་ཡང་མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་
ང་བའི་ཚེ། གཟུགས་བརྙན་གྱི་ཆ་འདི་ནས་བྱད་བཞིན་དུ་སྣང་ལ་ཆ་འདི་ནས་
བྱད་བཞིན་དུ་མི་སྣང་ཞེས་པའི་དབྱེ་བ་མེད་པར་ཆ་ཐམས་ཅད་ནས་བྱད་བཞིན་དུ་
སྣང་བ་བཞིན་དུ། ང་དང་སེམས་དང་ཕྱིའི་བུམ་པ་སོགས་གང་ཡིན་ཀྱང་། རང་
གི་མཚན་ཉིད་ཀྱིས་གྲུབ་པར་བློ་ལ་སྣང་བ་ན། གང་ཟག་དང་ཆོས་དེ་དང་དེའི་ཆ་
འདི་འདྲ་ཞིག་རང་གི་མཚན་ཉིད་ཀྱིས་གྲུབ་པར་སྣང་གི་ཆ་འདི་འདྲ་ཞིག་རང་གི་
མཚན་ཉིད་ཀྱིས་གྲུབ་པར་མི་སྣང་ཞེས་པའི་དབྱེ་བ་ཅུང་ཟད་ཀྱང་མེད་པར་ཆ་
ཐམས་ཅད་ནས་རང་གི་མཚན་ཉིད་ཀྱིས་གྲུབ་པར་སྣང་བར་འཇུག་པའི་རྣམ་
བཤད་ཆེན་མོར་གསུངས་པ་ལྟར། དེ་འདྲ་བའི་རང་གི་བློའི་སྣང་ཚུལ་ངེས་པར་

5C8
ལྟ་ཁྲིད་མུན་སེལ་སྒྲོན་མེ།
བྱས་ནས་སྣང་ཚུལ་དེ་ལྟར་དུ་གྲུབ་པ་ལྷག་མ་མེད་པར་རང་གི་བློ་ངོར་ཁེགས་
པའི་ངེས་པ་འདྲེན་ཐུབ་པ་ཞིག་དགོས་ཀྱི། ང་རང་གི་མཚན་ཉིད་ཀྱིས་གྲུབ་པ་
རང་གི་བློ་ངོར་བཀག་པའི་ཤུལ་ན་ད་དུང་ང་མཁྲང་ཐང་ངེ་བ་ཞིག་བྱ་བ་བྱེད་ནུས་
སུ་བློ་ངོར་ལུས་པ་ནི་མགོ་ལ་འབྱར་བའི་རྣ་བ་བཅད་པའི་ཤུལ་ན་ད་དུང་མགོ་ལ་
ལུས་པ་ལྟ་བུ་སྟེ་དབུ་མའི་ལྟ་བ་སྐྱོང་བའི་ཕྱོགས་ཙམ་ནའང་མི་གནས་སོ། །སྣང་
ཚུལ་དེ་ལྟར་གྲུབ་པ་ཁེགས་པའང་། གོང་དུ་བཤད་པ་ལྟར་དོན་དམ་དཔྱོད་པའི་
རིགས་པ་ཡང་དག་གིས་དཔྱོད་པའི་ཚེ་དཔྱོད་ཚུལ་གཅིག་ལ་བྱང་ནས་ཡང་
རིགས་པ་དེ་ལས་གཞན་ཞིག་གིས་དཔྱོད་པ་སོགས་སྦྱངས་ནས། ང་ལྟ་བུ་གཅིག་
སྣང་ཚུལ་དེ་ལྟར་གྲུབ་པ་འགོག་པའང་རིགས་པ་མི་འདྲ་བ་དུ་མས་དཔྱོད་པ་
དང་། ང་ལྟ་བུ་ལ་དེ་ལྟར་གོམས་པའི་རྗེས་ནས་གང་ཟག་གི་བདག་མེད་བསྒོམ་
པའང་ད་དུང་ཡུལ་གཞན་ལ་སྤྲོ་ཚུལ་རིམ་པ་འགའ་དགོས་པ་དང་། དེ་ནས་ཆོས་
ཀྱི་གསལ་བ་སོ་སོ་ལ་དཔྱོད་པའི་གཞིར་བྱས་ནས་དཔྱད་བསྒོམ་བྱེད་ཚུལ་རྣམས་
ཤེས་ནས་ཉམས་སུ་ལེན་པའི་ཚུལ་ལ་བློ་ཁ་ཕྱོགས་ནས་དབུ་མའི་གཞུང་ལུགས་
ལ་སྦྱངས་མ་སྦྱངས་ཀྱི་ཉམས་ལེན་ལ་ཁྱད་ཞུགས་ཚུལ་ཤིན་ཏུ་ཆེ་བར་འགྱུར་བར་
གོ་ནས་གཞུང་ཆེན་མོའི་ཐོས་བསམ་ལའང་གུས་པར་འགྱུར་གྱི། སྔར་གྱི་དཔྱད་
སྒོམ་ལྟར་སྣང་དེ་ལྟར་ན་ཐོས་བསམ་དགོས་དོན་མེད་དོ།།
ད་ལྟ་ཁ་བཤད་དང་བརྒལ་བརྟག་བྱེད་པའི་ཚེ་རང་གི་མཚན་ཉིད་ཀྱིས་
གྲུབ་པ་ཐ་སྙད་དུའང་མེད་པར་འགོག་ཚུལ་དང་། དེ་ལྟར་བཀག་ཀྱང་རང་གི་བློ་

510 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡུལ་དུ་ཐ་སྙད་བཞག་པ་མེད་པའི་འཇིགས་པ་མི་སྐྱེ་བར་རྟེན་འབྲེལ་གནོད་མེད་
དུ་འཇོག་ཚུལ་ལེགས་པོ་སྨྲ་ཤེས་ཀྱང་། གོང་དུ་བཤད་པ་ལྟར་རང་གི་བློ་ལ་ཆ་
ཐམས་ཅད་ནས་རང་གི་མཚན་ཉིད་ཀྱིས་གྲུབ་པའི་དོན་གྱི་སྣང་ཚུལ་མྱོང་བས་
གྲུབ་ངེས་ཤིག་བྱས་ནས་སྣང་ཚུལ་དེ་ལྟར་ཡོད་པར་རང་གི་བློ་ངོར་ཆ་ཐམས་ཅད་
ནས་ཁེགས་པའི་ལྷག་མ་མ་ལུས་པ་ཞིག་མྱོང་ཐོག་ཏུ་ཆེར་གྱིས་སློབ་པའི་གོ་ཚུལ་
ཞིག་བྱུང་བ་ན། ད་དེའི་ཤུལ་དུ་གང་ཡང་ལུས་པ་མེད་པའི་ཡེ་མེད་དུ་འགྲོ་བ་
འདུག་སྙམ་པའི་སྐྲག་པ་ཆེན་པོ་སྐྱེ་བ་འབྱུང་སྟེ། སྟོང་ཉིད་ཟབ་མོ་ལ་དངངས་
སྐྲག་སྐྱེ་ལུགས་རྣལ་མ་འོང་བའི་མཚམས་སུ་སླེབས་པའང་ཤིན་ཏུ་དཀའ་ན།
སྟོང་ཉིད་ཀྱི་གོ་བ་མྱོང་ཐོག་ཏུ་སླེབས་པའི་ངེས་ཤེས་རྙེད་པ་རྣལ་མ་སྲིད་མཐའ་
ཙམ་དུ་སོང་བ་ལྟ་སྨོས་ཀྱང་ཅི་ཞིག་དགོས། སྐྲག་པ་སྐྱེ་ལུགས་དེ་འདྲ་འོང་བའི་
མཚམས་དེར་བློ་རྩིང་སྟོང་ཉིད་ལ་མོས་པ་ལྟར་སྣང་ཡོད་པ་ཅི་རིགས་ལ་ཆད་ལྟ་
ཆེན་པོ་སྐྱེ་སའང་ཡོད་པས། སྐབས་དེར་སྐྱོང་ཚུལ་མཁས་པས་མཉམ་གཞག་གི་
ངེས་ངོར་ལྷག་མ་ཅུང་ཟད་ཀྱང་མ་ལུས་ཀྱང་། དེ་ལས་རྗེས་ཐོབ་ཏུ་ཚུར་ལངས་
ནས་བཀག་པ་དེའི་ཤུལ་ན་ལུས་པ་ཅི་འདུག་པ་བལྟས་པ་ན། ང་ཞེས་སོགས་ཀྱི་
མིང་ཙམ་ཞིག་ལུས་པ་དང་མིང་དེ་ཡང་རྟོག་པས་གཞི་མེད་དུ་སྦྱར་བའི་རྟོག་
བཏགས་མིང་རྐྱང་ཙམ་དུ་ཟད་པར་ངེས་པ་ལྷང་འདྲེན་ཐུབ་པ་དང་། མིང་རྐྱང་
ཙམ་དེའི་དོན་ལ་དཔྱད་པ་ཅིའང་མ་བྱས་པར་མིང་རྐྱང་དེའི་རྗེས་སུ་འབྲངས་ནས་
ཞུགས་པས་ལས་གསོག་པ་དང་བདེ་སྡུག་མྱོང་བ་དང་བཟའ་བཏུང་སོགས་ཀྱི་བྱ་

51
ལྟ་ཁྲིད་མུན་སེལ་སྒྲོན་མེ།
བ་བྱེད་ནུས་སུ་མྱོང་བས་གྲུབ་ནས་རྟེན་འབྲེལ་དང་སྟོང་ཉིད་མི་འགལ་ཞིང་ཟུང་
དུ་འཇུག་པའི་ཚུལ་ལ་ངེས་པ་སྙིང་ཐག་པ་ནས་སྐྱེ་ལུགས་ཁའི་བཤད་པ་ཙམ་གྱི་
རྗེས་སུ་འབྲངས་པའི་གྲུབ་མཐའ་འཆའ་བ་སྐད་བྱེད་པའི་དུས་ཀྱི་ངེས་པ་སྐྱེ་
ལུགས་དང་ཤིན་ཏུ་མི་འདྲ་བ་ཞིག་ཡོང་བ་ཡིན།
དེ་ལྟར་མྱོང་སྟོབས་ཀྱིས་དྲངས་པའི་ངེས་པ་ཡིད་འགྱུར་བ་ཐོན་པ་སྐྱེས་
པ་ན། སྔར་ཚིག་གི་བཤད་པ་འགྲིག་འགྲིག་ཡུན་རིང་པོར་བྱས་པ་ཐམས་ཅད་ཀྱི་
དོན་གདོད་གོ་བ་འདྲ་བའི་ངེས་པ་སྐྱེ་ཚུལ་ཞིག་དང་། དེ་ཕྱིན་ཆད་བཤད་པ་དང་
ལྟ་རྟོགས་བྱས་པ་ཐམས་ཅད་ཀྱིས་ཚུར་མྱོང་བ་འདོན་ཚུལ་ལ་ངེས་པ་ཇེ་ཆེར་
འདྲེན་ཐུབ་པ། བཤད་སྒྲུབ་ཕན་ཚུན་གྲོགས་སུ་འགྱུར་བའི་ཆོས་བྱེད་ཚུལ་དང་།
ལམ་ལ་ཤེས་ནས་དད་པ་ཐོབ་ལུགས་དང་། དེ་སྟོན་པའི་བླ་མ་ལ་སྙིང་ཐག་པ་
ནས་དད་པ་སྐྱེ་ཚུལ་ཕྱོགས་ལྷུང་གི་ཁུར་འཁྱེར་ཚུལ་ཙམ་དང་ཞེན་པས་འཇུག་པ་
ཙམ་དུ་མ་སོང་བ་ཞིག་འོང་བ་ཡིན་ནོ། །དེ་ལྟར་མ་ཡིན་པར་ལྟ་བའི་མྱོང་བ་ཅུང་
ཟད་ཅིག་སྐྱེས་པར་བསྒོམས་ནས་ཁ་ལ་ཅི་ལྟར་སྨྲ་ཡང་དོན་ལ་གཞུང་ཆེན་མོའི་
ཕྱོགས་ལ་ཞེ་རྩིས་ཆུང་གཏིང་གིས་སོང་བ་ཞིག་བྱུང་ན། ལོག་པའི་ལམ་ཆེན་མོ་
ལ་ཞུགས་པའི་རྟགས་ཡང་དག་ཏུ་ཤེས་པར་གྱིས་ཤིག །སྔར་བཤད་པ་ལྟར་བྱུང་
བ་དེ་ནི་དབུ་མ་ལྟ་བུའི་གཞུང་ཆེན་མོ་རྣམས་བཤད་པ་ན་མྱོང་ཐོག་ཏུ་མ་ཁེལ་བ་
རྣམས་ཀྱི་འཆད་ཚུལ་དང་། གཏིང་ཕྱིན་མ་ཕྱིན་དང་སློབ་མའི་སེམས་སྟེང་དུ་གོ་
བ་སྐྱེ་ཚུལ་ལ་ཁྱད་པར་ཤིན་ཏུ་ཆེན་པོ་མངོན་གྱུར་དུ་གསལ་བར་རིག་འོང་བ་ཡིན་

512
 ༧ རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ནོ༑ ༑དབུ་མའི་ལྟ་བའི་རྟོགས་དཀའ་ས་མཐར་ཐུག་པའང་སྔར་བཤད་པ་དེ་ཉིད་
ཡིན་ཏེ། འདི་ལ་ཁའི་ཟེར་ཚུལ་ཙམ་མ་ཡིན་པའི་བློ་སྟེང་ནས་ངེས་པ་འདྲོངས་བ་
ཤིན་ཏུ་དཀའ་བས་ཐལ་འགྱུར་བའི་ལྟ་བ་གོ་བ་སྲིད་མཐའ་ཙམ་དུ་སོང་བ་ཡིན་ནོ།།
རྗེས་ཐོབ་སྒྱུ་མ་ལྟ་བུའི་ལྟ་བ་སྐྱོང་བ་ལའང་ཉམས་བཟང་བའི་སྟོབས་
ཀྱིས་རྗེས་ཐོབ་ཏུ་སྣང་བ་ཐམས་ཅད་བུན་ལོང་གིས་སོང་བ་དང། མཉམ་གཞག་ཏུ་
སེམས་གནས་རེས་འགའ་བྱུང་བའི་སྟོབས་ཀྱིས་རྗེས་ཐོབ་ཏུ་སྣང་བ་ཐམས་ཅད་
སྐྲག་མེད་དུ་སོང་ནས་ཐོགས་བརྡུགས་ཀྱི་སྲ་འཐས་མེད་པའི་གསོག་དངགསོབ་
ལྟ་བུར་འཆར་བ་དང། མཉམ་གཞག་ཏུ་ཡོད་མིན་མེད་མིན་གྱི་དོན་བསྒོམ་པར་
འདོད་ནས་ཅིའང་ཡིད་ལ་མི་བྱེད་པ་གོམས་པའི་ཤུགས་ཀྱིས་རྗེས་ཐོབ་ཏུ་སྣང་བ་
ཐམས་ཅད་འདི་ཡིན་གྱི་ངོས་བཟུང་མེད་པར་འཆར་བ་སོགས་གང་ལའང་དབུ་མ་
རང་རྒྱུད་པའི་སྒྱུ་མ་ལྟ་བུའི་ལྟ་བ་སྐྱོང་བའི་ཡང་ཕྱོགས་ཙམ་ན་མི་གནས་ན་ཐལ་
འགྱུར་བའི་ལྟ་བ་ལྟ་ཅི་སྨོས་ཏེ། སེམས་ཙམ་པའི་རྗེས་ཐོབ་ཀྱི་སྐྱོང་ཚུལ་གྱིའང་ཆ་
ཙམ་ན་མེད་དོ།།
ད་ལྟ་དམིགས་རྣམ་གོམས་པར་གཏན་མ་བྱས་པའི་ཐོས་བསམ་པས་
དབང་ཤེས་དང་ཡིད་ཤེས་ལ་སྣང་བ་སྣ་ཚོགས་ཤར་བའི་ཚེ་འདི་རྣམས་རང་
བཞིན་གྱིས་གྲུབ་པ་མེད་སྙམ་དུ་དྲན་པར་བྱས་པ་ལའང་སྣང་སྟོང་ཚོགས་པའི་སྒྲ་
མ་ལྟ་བུའི་འཆར་ཚུལ་ཙམ་ཞིག་ཡོད་མོད་ཀྱང་ལྟ་བ་སྐྱོང་བའི་སྐབས་སུ་ནི།
མཉམ་གཞག་ཏུ་སྔར་བཤད་པ་ལྟར་ལེགས་པར་བསྐྱངས་ནས་རང་བཞིན་མེད་

ལྟ་ཁྲིད་མུན་སེལ་སྒྲོན་མེ། 513
པར་ངེས་པ་ལ་ཡིད་ལེགས་བར་འགྱུར་བའི་མྱོང་བ་སྐྱེས་པའི་སྟོབས་ཀྱིས་དེ་
ལས་ལངས་པ་ན་མཉམ་གཞག་དེའི་ཤུགས་ཀྱི་སྣང་བ་སྒྱུ་མ་ལྟ་བུར་འཆར་ཚུལ་
ཞིག་དགོས་ཏེ། བྱ་བ་བྱེད་ནུས་སུ་བསྙོན་མ་ནུས་པར་གྲུབ་ཀྱང་བཏགས་ཡོད་
མིང་རྐྱང་ཙམ་མ་གཏོགས་ཡུལ་རང་གི་སྡོད་ལུགས་སུ་གྲུབ་རྒྱུ་ཅུང་ཟད་ཀྱང་མི་
འདུག་པར་མཉམ་གཞག་གི་ཤེས་པ་དེའི་རྩི་མ་ཡལ་བའི་དབང་གིས་ཡིད་ངོར་
འཆར་བའོ། །དེ་ལྟ་བུའི་མཉམ་རྗེས་ཀྱི་རྒྱུན་གོམས་པ་ཆེར་སོང་ནས་རྗེས་ཐོབ་ཏུ་
ལྟ་བ་དྲན་ཙམ་གྱིས་གང་སྣང་སྒྱུ་མ་ལྟ་བུར་འཆར་བར་འགྱུར་རོ།།
དེ་ཕུང་པོ་ལ་བརྟེན་ནས་བརྟགས་ཞེས་པ་ཡང་འདོགས་པ་པོ་ནི་རྟོག་པ་
ཡིན་ལ། ཕུང་པོ་ལ་བརྟེན་ནས་འདོགས་ཚུལ་ཡང་། བློ་ལྷན་སྐྱེས་རང་དགའ་བ་
འདི་ལ་ངའོ་སྙམ་པའི་བློ་སྐྱེ་བ་ནི། སྔོན་དུ་རང་གི་ཕུང་པོ་ཚོགས་པའམ་ཕུང་པོའི་
ཆ་གང་རུང་གཅིག་བློ་ཡུལ་དུ་ཤར་བ་ལ་བརྟེན་ནས་ངའོ་སྙམ་དུ་འཛིན་པར་
འགྱུར་གྱི། རང་གི་ཕུང་པོའི་ཚོགས་པའམ་ཕུང་པོའི་ཆ་གང་ཡང་བློ་ལ་མ་ཤར་
བར་ངའོ་སྙམ་པའི་བློ་སྐྱེ་མི་སྲིད་དེ། ལྟོ་ལྡིར་བ་དང་མཆུ་འཕྱང་བ་སོགས་བློ་
ཡུལ་དུ་ལམ་གྱིས་ཤར་བ་ན་བརྡ་ལ་བྱང་བའི་སྐྱེས་བུ་རྣམས་ལ་བུམ་པའོ་སྙམ་
པའི་བློ་ངང་གིས་སྐྱེ་ལ། ལྟོ་ལྡིར་བ་དང་མཆུ་འཕྱང་བ་སོགས་གང་ཡང་བློ་ལ་མ་
ཤར་བར་བུམ་པའོ་སྙམ་པའི་བློ་ངང་གིས་སྐྱེ་ཐབས་མེད་པ་བཞིན་ནོ། །རྟོག་པས་
དེ་ལྟར་འཛིན་པའང་རང་གི་ཕུང་པོ་བློ་ལ་ཤར་ཙམ་ན་ངའོ་སྙམ་དུ་འཛིན་པ་ཙམ་
མ་གཏོགས། དེ་ལྟར་འཛིན་པ་རྒྱུ་མཚན་གང་ལའང་བརྟེན་ནས་སྐྱེ་མི་དགོས་པ་

514
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དང༌། ང་དང་ཕུང་པོ་དངོས་སྟེང་ནས་ངོ་བོ་གཅིག་ཏུ་གྲུབ་པ་དང༌། ངོ་བོ་ཐ་དད་
དུ་གྲུབ་པ་གང་གིའང་འཛིན་ཚུལ་མི་འདུག་པ་ནི་ཁ་ནང་དུ་ཕྱོགས་ནས་བལྟས་
པས་གསལ་བར་ཤེས་པར་འགྱུར་རོ། །རྟོག་པས་འདོགས་ལུགས་ལེགས་པར་
མ་ཤེས་པར་རྟོག་བརྟགས་ཙམ་ཡིན་ནོ་སྙམ་དུ་བསྒོམས་པར་བྱས་ཀྱང་སྒྲ་སྤྱི་ཙམ་
དུ་ཟད་མོད་ཀྱི་ཞིབ་པར་མ་བྲིས་སོ།།
མཉམ་རྗེས་ཀྱི་ལྟ་བའི་སྐྱོང་ཚུལ་ལ་ཞིབ་པར་ནི་དམིགས་རྣམ་སྐྱོང་ཚུལ་
བླ་མས་ཁྲིད་པའི་མན་ངག་ལས་ཤེསཔར་བྱ་དགོས་ལ། འདིར་ནི་དོགས་པ་དང་
གོལ་ས་གཅོད་པ་ཅུང་ཟད་ཙམ་ཞིག་སྨྲས་པ་ཡིན་ནོ། །དེ་ཡང་རྗེ་ཐམས་ཅད་
 མཁྱེན་པ་ཙོང་ཁ་པ་ཆེན་པོའི་བཀའ་བརྒྱུད་འཛིན་པར་འདོད་པ་རྣམས་ཀྱིས་ནི།
ལྟ་བ་སྐྱོང་བའི་མན་ངག་ལ། འཕགས་པ་ཡབ་སྲས་ཀྱི་གཞུང་གི་རིགས་པའི་
སྲོལ་དང་ཐལ་འགྱུར་བའི་རྟགས་ཀྱི་དགག་བྱའི་ཚད་བཟུང་བའི་སྐབས་དོན་མ་
བོར་བའི་ངང་ནས་གསུང་རབ་དགོངས་འགྲེལ་དང་བཅས་པའི་བརྡ་ལས་མ་
བརྒལ་བ་དང་། རྗེའི་གསུང་རབ་ལྷག་མཐོང་ཆེ་ཆུང་ལ་སོགས་པའི་ནང་དུ་ལྟ་བ་
སྐྱོང་བའི་རིམ་པ་དང་། སྐྱོང་ཚུལ་དང་གོལ་ས་བཀག་པ་སོགས་ལེགས་པར་
ངེས་ནས་དེའི་དོན་དང་ཐ་སྙད་སོར་བཞག་པ་ལ་དམིགས་རྣམ་སྐྱོང་བའི་དུས་ཀྱིས་
ཟུར་འདོན་ཚུལ་སོགས་རྗེ་རང་ཉིད་ཀྱི་གསུང་གི་མན་ངག་གིས་བརྒྱན་པའི་སྒོ་
ནས་ལམ་སྲོལ་མ་ཤོར་བ་ལ་འབད་པར་བྱའོ།།
དེ་དག་ལས་བརྒལ་ནས། བོད་སྒོམ་གསུང་རབ་དང་རིགས་པའི་བརྡ་

55
ལྟ་ཁྲིད་མུན་སེལ་སྒྲོན་མེ།
ལ་མ་བྱང་བ་འགའ་ཞིག་གིས་སྨྲས་པའི་དཔྱོད་ཚུལ་དང་། མ་བཅོས་ལྷུག་པ་
དང་། ད་ལྟའི་ཤེས་པ་སོ་མ་དང་། རྟོག་པ་གང་ཤར་གྱི་རང་ཞལ་བལྟ་བ་དང་།
རིག་པ་རྐྱང་འདེད་ལ་སོགས་པའི་དོན་དང་ཐ་སྙད་ཕྱིན་ཅི་ལོག་དག་བསྲེ་བའི་
གནོད་བ་ཆེན་པོ་མི་བྱ་ཞིང་། གསལ་བ་སེམས་ཀྱི་མཚན་ཉིད། སྟོང་པ་སེམས་
ཀྱི་རང་བཞིན། བཅོས་མིན་སེམས་ཀྱི་ངོ་བོ་ལ་སོགས་པ་དང་། གསལ་སྟོང་ཟུང་
འཇུག་དང༌། བརྗོད་མེད་ཀྱི་དོན་བསྒོམ་པ་དང་། རིག་པ་ཤེལ་སྒོང་ལྟ་བུ་ལ་
སོགས་པ་དང་། ང་གང་ན་འདུག་ཚོལ་བ་དང་། སེམས་ཚོལ་ལ་སོགས་པ་མན་
ངག་གཞན་གྱི་དོན་དང་ཐ་སྙད་གང་ཡང་འདིར་བསྲེ་བར་མི་བྱ་ཞིང་། འདི་ནས་
ཀྱང་དེ་དག་ཏུ་བསྲེ་བར་མི་བྱ་སྟེ། དེ་ལྟར་བསྲེས་པ་ནི་མན་ངག་ཐམས་ཅད་ཀྱི་
རང་རང་གི་སྲོལ་ཐམས་ཅད་འཕྱུགས་ནས། མན་ངག་རང་རང་གི་སྔར་གྱི་སྲོལ་
མི་འདྲ་བ་གང་ཡོད་ཤོར་ཏེ་གང་ལའང་འདིའི་ལུགས་ཡིན་ཞེས་བཞག་ཏུ་མེད་
པའི་ཆལ་ཆོལ་དུ་འགྱུར་བས་བསྟན་པ་ལ་གནོད་པ་ཆེན་པོར་འགྱུར་བའི་ཕྱིར་རོ།།
དེ་བཞིན་དུ་ཇོ་བོ་ཆེན་པོ་དཔལ་ལྡན་ཨ་ཏི་ཤའི་གདམས་པ་ལམ་གྱི་རིམ་
པ་ལ་ཡང་། གཞུང་པ་དང་གདམས་ངག་པའི་དགེ་བའི་བཤེས་གཉེན་ཆེན་པོ་
དག་གིས་མཛད་པའི་གདམས་ངག་གི་ཡི་གེ་རིམ་པ་དུ་མ་དང་། སེམས་དཔའ་
ཆེན་པོ་པོ་ཏོ་བ་དང་སྤྱན་སྔ་བ་དང་འཆད་ཁ་པའི་གསུང་བགྲོས་ལ་སོགས་པ་སྔ་
ཕྱི་དུ་མ་དང་། དགེ་བསྙེན་ཆེན་པོ་ཁམས་ལུང་པའི་གསུང་གི་རྗེས་སུ་འབྲངས་
བ༑ བཤེས་གཉེན་ཆེན་པོ་གྲོ་ལུང་པའི་བསྟན་རིམ་ཆེ་ཆུང་ལ་སོགས་པ་དེ་དག་

516
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཐམས་ཅད་ལའང་རྒྱལ་བ་དགྱེས་པའི་ལམ་གྱི་རིམ་པ། གསུང་རབ་ཆེན་མོ་དག་
གི་རྗེས་སུ་འབྲང་བ། དམ་པ་བརྒྱུད་པའི་གསུང་གིས་བརྒྱན་པ། མཁས་པ་
དགའ་བ་བསྐྱེད་པའི་འཇུག་ངོགས་རྨད་དུ་བྱུང་བ་ཡོད་མོད་ཀྱི། དེ་ལྟ་ནའང་རྗེ་
ཐམས་ཅད་མཁྱེན་པ་ཉིད་ཀྱི་བྱང་ཆུབ་ལམ་གྱི་རིམ་པ་ཆེ་ཆུང་གི་གདམས་པའི་
གསུང་རབ་གླེགས་བམ་དུ་མཛད་པ་འདི་དག་ལ་ནི། གསུང་རབ་དགོངས་
འགྲེལ་དང་བཅས་པ་མ་ལུས་པ་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྲོ་
བའི་ལམ་གྱི་ལུས་ཡོངས་སུ་རྫོགས་པའི་གྲངས་དང་གོ་རིམ་ལ་སོགས་པ་དང་།
ད་ལྟ་རྒྱུད་ལ་བསྐོར་བའི་དམིགས་རྣམ་གྱི་རིམ་པ་མྱོང་ཐོག་ཏུ་འཁྱེར་ཚུལ་སོགས་
ལམ་གྱི་ལུས་སྤྱི་དང་ཡན་ལག་ སོ་སོ་ཐམས་ཅད་ལ་སྔོན་ཆད་གངས་རིའི་ཁྲོད་
འདིར་སུས་ཀྱང་མ་ཐོན་པའི་ཐུན་མོང་མ་ཡིན་པའི་ཕུལ་དུ་བྱུང་བའི་ཁྱད་པར་བླ་ན་
མེད་པ་ཡོད་པའི་ཚུལ་ལ་བློ་སྐྱོན་མ་ཞུགས་པའི་དཔྱོད་པ་ཞིབ་པར་བྱས་ནས་ངེས་
པ་རྙེད་པ་དང་། དེའི་སྐྱེས་བུ་ཆུང་འབྲིང་བྱང་ཆུབ་སེམས་སྦྱོང་སྤྱོད་པ་སྤྱི་ལ་སློབ་
པ་དང་བཅས་པ་ལྟ་ཁྲིད་ཀྱི་སྔོན་འགྲོ་ཡིན་པས་འགངས་ཆེ་ས་ནས་ཉམས་ལེན་གྱི་
གནད་མ་འཕྱུགས་ཤིང་། ལམ་གྱི་ལུས་ལ་གོ་བ་ཙམ་ཡང་མ་ཆགས་པར་མ་སོང་
བ་ཞིག་གནད་དུ་ཆེ་བ་ཡིན།
དེ་བས་ན་བྱིན་རླབས་ཀྱི་བརྒྱུད་པ་མ་ཉམས་པའི་བླ་མའི་རྣལ་འབྱོར། །
ཐུན་མོང་མ་ཡིན་པ་སོགས་མ་གཏོགས་སྔོན་འགྲོ་གང་དྲན་གྱི་འདེབས་ལུགས་མི་
བྱ༑ ཁྱད་པར་དུ་ལྷག་མཐོང་གི་རྒྱུ་ཚོགས་གསུངས་པ་རྣམས་དང་། བདག་མེད་

517
ལྟ་ཁྲིད་མུན་སེལ་སྒྲོན་མེ།
རྟོགས་པའི་ལྟ་བའི་ཕན་ཡོན་ཞིབ་ཏུ་བསམས་ནས་ངེས་པ་དྲག་པོ་སྐྱེས་པའི་
སྟོབས་ཀྱིས། ལྟ་བ་ལ་ཚོལ་འདོད་སྐྱེས་པ་ཞིག་དང༌། དེ་ཡང་འཕགས་པའི་
དགོངས་པ་དཔལ་ལྡན་ཟླ་བས་བཀྲལ་བ་ལས་གཞན་གྱི་རྗེས་སུ་ཞུགས་ཀྱང་ལྟ་
བའི་གནད་མཐར་ཐུག་པ་མི་རྙེད་པ་སོགས་ལ་ངེས་པ་སྐྱེས་ནས་ལུགས་དེའི་ལྟ་བ་
སྐྱོང་ཚུལ་ལ་ཤེས་འདོད་སྐྱེས་པ་ཞིག་དགོས་པས་སྔོན་འགྲོ་གཙོ་བོ་འདི་དག་རྒྱུད་
ལ་སྐྱེ་བའི་ཐབས་ལ་འབད་པར་བྱའི། འགངས་ཆུང་བ་ལ་ནན་ཏན་ཆེ་བར་མི་བྱ་
ཞིང༌། སྔོན་འགྲོ་དེ་ལྟ་བུ་མ་ཚང་བའི་གཡམ་ལ་རྒྱུགས་ཙམ་གྱི་ལྟ་བ་སྐྱོང་ཚུལ་
དོན་གཉེར་དང་། བདེན་པར་མེད་པ་དང་། རང་བཞིན་མེད་པ་དང་། སེམས་ཀྱི་
བཟོ་བྱས་པ་དང་། རྟོག་པས་ས་བཏགས་བཏགས་པ་ཙམ་དང་། རྨི་ལམ་སྒྱུ་མམ་སོགས་ཀྱི་
ཚིག་བཟང་བཟང་འགའ་ཞིག་ཙམ་གྱིས་ཚིམ་ནས་འགྲོ་བའི་སློབ་མ་དང་། དེ་ལྟ་
བུའི་སྟོན་ཚུལ་གང་བྱུང་ཙམ་གྱིས་མགོ་སྐོར་བྱེད་པའི་བཤེས་གཉེན་གཉིས་ཀ་ལ་
སྙིང་པོ་ཅིའང་ཡོད་པ་མ་ཡིན་ནོ།།
འདིར་སྨྲས་པ། རྒྱལ་བའི་གསུང་རབ་ཀུན་གྱི་སྙིང་པོའི་དོན། །དུས་
གསུམ་འཕགས་པ་ཀུན་གྱི་བགྲོད་གཅིག་ལམ། །སྒྲིབ་པའི་བག་ཆགས་ཀུན་གྱི་
དྲུངས་འབྱིན་པ། །ཡང་དག་ལྟ་བ་གོམས་ལས་གཞན་ཡོད་མིན། །དེ་ལྟ་མོད་ཀྱི་
ཀླུ་སྒྲུབ་བཞེད་པའི་དོན། །དཔལ་ལྡན་ཟླ་བས་ཇི་ལྟར་བཀྲལ་པ་ལས། །ཕྱི་རོལ་
གྱུར་ལ་ཡང་དག་ལྟ་བའི་གནད། །ཇི་བཞིན་རྟོགས་པའི་གོ་སྐབས་ག་ལ་ཞིག །
ཚུལ་འདི་སྟོན་པ་སངས་རྒྱས་ཀྱི། །དངོས་ཀྱི་གདུལ་བྱ་དུ་མའི་ཡང་། །སྤྱོད་

518
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
ཡུལ་མ་གྱུར་དེ་དག་ལ། །རྒྱལ་བས་དྲང་དོན་གསུངས་ཤེས་སྨྲ། །རྒྱལ་བས་
ལུང་བསྟན་ཤིང་རྟ་ཆེ། །དབྱིག་གཉེན་དཔལ་ལྡན་ཆོས་སྐྱོང་དང་། །ཕྱོགས་གླང་
ཆོས་གྲགས་དེ་བཞིན་དུ། །ཀླུ་སྒྲུབ་སྲས་པོ་ལེགས་ལྡན་འབྱེད། །ཡེ་ཤེས་སྙིང་པོ་
ཞི་བ་འཚོ། །འཕགས་སེང་པདྨའི་ངང་ཚུལ་སོགས། །ཉམས་སྣང་མ་ཡིན་རང་
མཚན་པར། །ལྷག་པའི་ལྷ་ཡིས་བཤེས་གཉེན་མཛོད། །བོད་ཀྱི་གྲུབ་ཐོབ་ཕལ་
ཆེར་གྱིས། །ཆར་མི་ཕོད་པའི་རྟོགས་པ་བརྙེས། །ད་ལྟའི་ཤིང་རྟ་ཆེ་རྣམས་
ཀྱིས། །སྟོང་ཉིད་ཟབ་མོའི་གནས་འདི་ནི། །ཐུགས་སུ་མ་ཆུད་སྤངས་སོ་ཞེས།
གཞུང་ལུགས་འཆད་པར་རློམ་པའི་ཚེ། །ཚམ་ཚོམ་མེད་པར་སྨྲ་བ་ལ། །མགྲིན་
པ་བརྐྱངས་ཏེ་ཅི་དགར་འཇུག །གཏམ་དེ་བཟུངས་ནས་སླར་ཡང་འདིར། །ཡང་
དག་ལྟ་བའི་ཉམས་ལེན་ལ། །ཅུང་ཟད་སྨྲ་བར་ཞུགས་པ་ན། །བོད་འདིར་མཁས་
རྨོངས་སོ་སོ་ཡི། །རྣམ་པར་སྦྱར་བའི་མན་ངག་ནི། །དུ་མ་ཞིག་དང་དེ་དག་གི །
རྗེས་འབྲང་རིགས་པའི་ལམ་བཏང་བ། །གང་ཡང་མ་བསླབ་དུ་མ་ཡིས། ། སྨྲ་
བའི་རང་སེམས་སྐྱེ་མེད་དང༌། །རང་སེམས་ཆོས་སྐུའི་རང་ཞལ་ལྟ། །མ་བཅོས་
སོ་མ་རྗེན་ཆེར་དང་། །ཐ་མལ་ཤེས་པ་ལྷུག་པར་འཇོག །རིག་པ་རྐྱང་འདེད་བྱེད་
པ་དང་། །མཉམ་རྗེས་འདྲེས་དང་གནས་འགྱུ་འདྲེས། །གང་ཤར་ཆོས་སྐུ་ལ་
སོགས་པའི། །དོན་དང་ཐ་སྙད་སོར་འཇོག་ཅིང་། །དབུ་མའི་གཞུང་ལ་གྲགས་པ་
ཡི༑ ༑ཐ་སྙད་འགའ་ཞིག་མ་རྟོགས་ཀྱང་། །དོན་དམ་དེ་དག་ཐམས་ཅད་ནི། །
སེམས་ཉིད་གནས་ལུགས་ཚོལ་བ་ཡི། །ཡང་དག་ལྟ་བའི་ཟབ་མོའི་གནད། །

515
ལྟ་ཁྲིད་མུན་སེལ་སྒྲོན་མེ།
འཁྲུལ་པ་མེད་ཅེས་སྨྲ་བ་ནི། །འདི་ལས་ཡ་མཚན་ཆེ་བ་དང་། །འདི་ལས་ངོ་
མཚར་གྱུར་པ་ཡི། །རང་ཉིད་བསྟན་པར་བྱ་བ་དང་། །བླུན་པོའི་རྟགས་ནི་གང་
ཞིག་ཡོད། ། དེ་ཕྱིར་ཀླུ་སྒྲུབ་ཡབ་སྲས་དང༌། །དབྱེར་མེད་དཔལ་ལྡན་བླ་མ་
ཡིས། ། དྲི་མེད་རིགས་པའི་ལམ་ནས་དྲངས། །རྗེས་སུ་བརྩེ་བས་ལེགས་
གསུངས་བ། །རྟོགས་ཕྱིར་བསགས་སྦྱངས་དུ་མ་ལ། །འབད་ཅིང་བཤེས་གཉེན་
མཆོག་བསྟན་ནས། །དཔལ་ལྡན་ཟླ་བའི་རིགས་ལམ་ལ། །ཐོས་དང་སེམས་པ་：
ལྷུར་ལེན་པས། །ཚིག་ཙམ་ཞིག་གི་རྗེས་འབྲང་དང་། །སྙིང་ཁམས་འབའ་ཞིག་
ལྷུར་ལེན་དང་། །བླུན་པོ་ཚོམ་པ་མ་སླ་བར། །རབ་ཏུ་འབད་དེ་ཟབ་མོའི་
དོན། །རྟོགས་ཤིང་དེ་དོན་ཉམས་ལེན་གྱི། །གནད་རྣམས་ཚོལ་ཕྱིར་རྒྱལ་བའི་
སྲས། །རྟག་ཏུ་ངུ་ལྟར་བརྩོན་བར་བྱ། །དེས་ན་བླ་མ་མཆོག་དེ་ཡིས། །རྨད་བྱུང་
དཀའ་བ་བརྒྱ་ཕྲག་ལས། །ནན་ཏན་སྙིང་པོར་མཛད་པ་ཡི། །ལམ་བཟང་ཉམས་
པར་མ་གྱུར་ཅིག །སྙམ་དུ་ཡིད་ལ་བརྣག་པ་ཡིས། ། ཡང་དག་ལྟ་བ་ཉམས་ལེན་
ལ། །ལོག་པའི་མུན་སེལ་སྒྲོན་མེ་འདི། །དུ་མས་བསྐུལ་ཕྱིར་གཏམ་དུ་བྱས། །
དེ་ལས་རྣམ་པར་དཀར་བ་ཡི། །དགེ་བ་ཅུང་ཟད་གང་སྐྱེས་པ། །དེས་ནི་འགྲོ་
འདི་བདག་འཛིན་གྱིས། །འཆིང་བ་ཆེ་ལས་གྲོལ་གྱུར་ཅིག །
དེ་ལྟར་དཔལ་ལྡན་ཟླ་བའི་ཞབས་ཀྱི་རྗེས་སུ་འབྲངས་པའི་ཡང་དག་པའི་
ལྟ་བའི་གནད་ལ་རྗེ་ཐམས་ཅད་མཁྱེན་པའི་བཞེད་པ་ཇི་ལྟར་ཡིན་པ་དང་། དེའི་
གོལ་ས་བཅད་པ་ཉུང་ངུ་ཙམ་ཚིག་གསལ་བ་ཞིག་གྱིས་ཞེས་བཤེས་གཉེན་ཆེན་པོ་

520
 ༧རྗེ་ཡབ་སྲས་ཀྱིས་མཛད་པའི་ལྟ་བའི་གསུང་རྩོམ།
དུ་མས་ནན་ཏན་གྱིས་བསྐུལ་བ་ལ་བརྟེན་ནས། ཞི་གནས་མཚན་ཉིད་བ་སྔོན་དུ་
བསྒྲུབས་པ་ལ་བརྟེན་ནས་ལྷག་མཐོང་བསྒྲུབ་པའི་ཚུལ་མ་སྨྲས་པར། ད་ལྟ་ཞི་
གནས་མ་གྲུབ་པའི་སྔོན་དུ་ལྟ་བའི་མྱོང་བ་འདོན་པ་ལ་གོལ་ས་འགའ་ཞིག་གཅོད་
པ་ཙམ་གྱི་དོན་དུ་རྗེ་དེ་ཉིད་ཀྱི་པགསུང་གི་བཀའ་དྲིན་ལས་གནས་འདི་ལ་རིགས་
པའི་ལམ་ནས་འོངས་པའི་དད་པ་ཐོབ་པ་བཙུན་པ་དགེ་ལེགས་དཔལ་བཟང་པོས་
འབྲོག་རི་བོ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ།། །།སརྦ་མངྒ་ལམ།།
༈ རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་
ཚུལ་དལ་འབབ་ཀླུང་། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་
ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་
པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་
བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་འཛམ་
གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་འདྲེན་ཤཱ ཀྱ་སེངྒེའི་རིང་
 ལུགས་སྒོ་ཀུན་ནས་རྒྱས་པ་སོགས་འཕྲལ་ཡུན་ལེགས་ཚོགས་དུ་མའི་ཆེད་དུ་
དམིགས༑ ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་
བསྐྲུན་འགྱུར་གང་ལའང་སྦྱར་ཆོག་པའི་དགེ་བསྔོའི་སྨོན་ཚིག་ཏུ།།

